     * Укр
     * [1]eng
     * [2]Рус

     * [3][tw.png]
     * [4][fb.png]
     * [5][YouTube_top.png]
     * [6]RSS
     * [7]мапа сайту
     * [tel_cont.jpg] [8]контакти
     * [rada_online.jpg] [9]рада онлайн
     * [press_center.jpg] [10]прес-служба
     * [badge1.png] [11]акредитація

   [12]Електронні петиції Електронні петиції
   [13]Електронні петиції Громадське обговорення законопроектів
   [14]Електронні петиції Електронний кабінет громадянина
   [15]Порядки денні пленарних засідань Повний цикл публічної політики
   Пошук ____________________
     * [16]Головна

Склад і структура
          + [17]Голова Верховної Ради України
          + [18]Керівництво Верховної Ради України
          + [19]Народні депутати України
          + [20]Депутатські фракції і групи
          + [21]Схема розміщення депутатських фракцій і груп у сесійній
            залі
          + [22]Комітети Верховної Ради України
          + [23]Тимчасові комісії
          + [24]Апарат Верховної Ради України

Архів за скликаннями
       7 скликання (2012-2014)
          + [25]Народні депутати
          + [26]Хронологія розгляду
          + [27]Органи Верховної Ради України
       6 скликання (2007-2012)
          + [28]Народні депутати
          + [29]Хронологія розгляду
          + [30]Органи Верховної Ради України
       5 скликання (2006-2007)
          + [31]Народні депутати
          + [32]Хронологія розгляду
          + [33]Правова база діяльності
       Архів скликань попередніх років
          + [34]Скликання 1990-2006 років

Контрольна діяльність
       Депутатські запити
          + [35]Пошук за реквізитами

Парламентаризм в Україні
          + [36]Становлення української державності
          + [37]Конституційний процес в Україні
     * [38]Законотворчість

Законопроекти
          + [39]Пошук за реквізитами
          + [40]Правила оформлення проектів законів та основні вимоги
            законодавчої техніки
          + [41]Зареєстровані за поточний тиждень
          + [42]Надано народним депутатам
          + [43]Знаходяться на розгляді в комітетах
          + [44]Прийняті на поточній сесії

Пленарні засідання
       Планування та порядок розгляду питань
          + [45]Календарний план проведення сесії
          + [46]Порядок денний сесії
          + [47]Розклад пленарних засідань
          + [48]Порядки денні пленарних засідань
          + [49]Тижневі графіки засідань комітетів
       Погоджувальні ради
          + [50]Електронний протокол
          + [51]Стенограми погоджувальних рад
       Розгляд питань порядку денного
          + [52]Хід пленарних засідань
          + [53]Хронологія розгляду
          + [54]Результати розгляду
          + [55]Електронний протокол
          + [56]Статистика голосувань за вибраний період
          + [57]Оперативна інформація
          + [58]Стенограми пленарних засідань
          + [59]Стенографічні бюлетені пленарних засідань

Парламентські слухання
          + [60]Проведення парламентських слухань
          + [61]Хроніка парламентських слухань
     * [62]Законодавство

Нормативно-правова база України
          + [63]Законодавство України
          + [64]Пошук за реквізитами
          + [65]Надходження законодавства
          + [66]Міжнародні документи
          + [67]Популярні документи
          + [68]Первинні законодавчі акти
          + [69]Розподіл за комітетами ВР
          + [70]Анотації англійською мовою
          + [71]Термінологія законодавства
          + [72]Законодавство АР Крим

Правова база діяльності Парламенту
          + [73]Конституція України
          + [74]Закон "Про Регламент Верховної Ради України"
          + [75]Закон "Про статус народного депутата України
          + [76]Закон "Про комітети Верховної Ради України
          + [77]Угода про Коаліцію депутатських фракцій «Європейська
            Україна»
          + [78]Положення про Апарат Верховної Ради України
          + [79]Повний перелік документів
     * [80]Очищення влади
          + [81]Загальна інформація
          + [82]Документи, якими керується Апарат Верховної Ради України
            при проведенні перевірки достовірності відомостей щодо
            застосування заборон передбачених положеннями Закону України
            «Про очищення влади»
          + [83]Перелік посад та осіб, щодо яких проводиться перевірка
     * [84]Міжнародна діяльність

Міжпарламентські зв'язки
          + [85]Міжнародні парламентські організації
          + [86]Національні парламенти (база даних РARLINE)
          + [87]Постійні делегації Верховної Ради України
          + [88]Депутатські групи з міжпарламентських зв'язків із
            зарубіжними країнами
          + [89]Міжпарламентські асамблеї
          + [90]Спільні міжпарламентські комісії

Європейська інтеграція
          + [91]Угода про асоціацію між Україною та ЄС
          + [92]Стан ратифікації Угоди про асоціацію між Україною та ЄС
     * [93]Інформація

Оперативна інформація
          + [94]Кандидати на посади членів Рахункової палати
          + [95]Рішення Комітету щодо конкурсу
            Кандидати на посади суддів Конституційного Суду України
          + [96]Список кандидатів
       ДЕРЖАВНА СЛУЖБА В АПАРАТІ
          + [97]Конкурс на зайняття вакантних посад
          + [98]Стажування молоді в Апараті

Довідкова інформація

     * [99]Довідник знаменних і пам'ятних дат ВР України
     * [100]Години прийому службової кореспонденції від юридичних осіб
     * [101]Положення про екскурсії та експозиції

   Господарсько-фінансова діяльність
     * [102]Бюджетні запити
     * [103]Паспорти бюджетних програм
     * [104]Інформація про бюджет
     * [105]Державні закупівлі
     * [106]Компенсації народним депутатам України для оренди житла
     * [107]Інше

Запити на інформацію

   Довідки з питань доступу до публічної інформації
     * [108]Документи якими керується Апарат ВР України у питаннях доступу
       до публічної інформації
     * [109]Додаткові матеріали з питань доступу до публічної інформації
     * [110]Види інформації, якою володіє Апарат ВР України
     * [111]Звіти

   Форми доступу до публічної інформації
     * [112]Електронна форма запиту
     * [113]Паперова форма запиту
     * [114]Електронна адреса запиту

   Звернення громадян
     * [115]Електронна форма

     [116]Контакти

Звернення громадян

     * [117]Відділ з питань звернень громадян
     * [118]Електронна форма

Заявка на відвідування пленарних засідань

     * [119]Розпорядження Голови Верховної Ради України

     * [120]Правила перебування у будинку Верховної Ради України осіб,
       допущених на відкриті пленарні засідання Верховної Ради України

     * [121]Електронна форма заявки

     [122]Ресурси

Україна. Адмін.тер.устрій

     * [123]Статистика
     * [124]Пошук за реквізитами

   Довідники
     * [125]Адміністративно-територіальний устрій
     * [126]Довідник телефонів та поштових адрес місцевих рад об'єднаних
       територіальних громад
     * [127]Довідник телефонів та поштових адрес Верховної Ради Автономної
       Республіки Крим та місцевих рад

   Нормативно-правові акти з питань адміністративно-територіального устрою
   України
     * [128]Пошук по областях
     * [129]Пошук по роках

   Місцеві вибори
     * [130]Місцеві вибори 2015
     * [131]Позачергові місцеві вибори

Інформаційні ресурси

   Інформаційні ресурси Верховної Ради України
     * [132]Веб-сайт Голови Верховної Ради України
     * [133]Веб-сайти комітетів Верховної Ради України
     * [134]Парламентський офіс місцевого самоврядування
     * [135]Європейський інформаційно-дослідницький центр
     * [136]Бібліотечно-бібліографічні ресурси
     * [137]Електронний архів документів
     * [138]Інститут законодавства Верховної Ради України
     * [139]Державне підприємство «Парламентський телеканал «Рада»»
     * [140]Парламентське видавництво
     * [141]Управління житловими будинками

   Зовнішні інформаційні ресурси
     * [142]Газета Верховної Ради "Голос України"
     * [143]Офіс з фінансового та економічного аналізу у Верховній Раді
       України"
     * [144]ГО «Ліга інтернів»
     * [145]Веб-сайт Програми USAID РАДА

Веб-сайти органів держ. влади

     * [146]Президент України

   Виконавча влада
     * [147]Кабінет Міністрів України

   Судова влада
     * [148]Верховний Суд України
     * [149]Конституційний Суд України
     * [150]Вищий господарський суд України

   Інші державні органи
     * [151]Центральна виборча комісія України
     * [152]Рада національної безпеки і оборони України
     * [153]Уповноважений з прав людини
     * [154]Рахункова палата України

     [155]Новини

Оперативні новини

     * [156]Повідомлення
     * [157]Анонси подій
     * [158]Пленарні засідання
     * [159]Парламентські слухання
     * [160]Дні Уряду

Огляди ЗМІ

     * [161]Огляд регіональної преси
     * [162]Архів оглядів регіональної преси
     * [163]Парламентські вісті

Мультимедіа

     * [164]Фото
     * [165]Відео
     * [166]Аудіо

   [167]Головна > Стенограма пленарного засідання

Стенограма пленарного засідання

   02 березня 2018

                   ЗАСІДАННЯ ДВАНАДЦЯТЕ

     Сесійний зал Верховної Ради України

              02 березня 2018 року, 10 година

Веде засідання Перший заступник Голови Верховної Ради України

                          ГЕРАЩЕНКО І.В.


   10:00:48

   ГОЛОВУЮЧИЙ. Доброго ранку, шановні народні депутати України та гості
   Верховної Ради! Я прошу народних депутатів підготуватись до реєстрації.
   Я прошу зареєструватись, колеги. Прошу зареєструватись.


   10:01:16

   318 народних депутатів зареєструвались в сесійній залі.

   Ми можемо, ми розпочинаємо ранкове пленарне засідання Верховної Ради
   України, я оголошую його відкритим.

   Шановні колеги, сьогодні у нас дні народження у наших колег Владислава
   Даніліна з "Народного фронту". Давайте привітаємо пана Владислава, віка
   і здоров'я бажаємо вам! І Андрія Шиньковича, шановний пане Андрію,
   також наш колега з "Блоку Петра Порошенка", вітаємо вас, віка і
   здоров'я!

   Колеги, сьогодні у нас традиційна година "запитань до Уряду". І в
   пленарному засіданні Верховної Ради України беруть участь члени
   Кабінету Міністрів України на чолі з Першим віце-прем'єром Степаном
   Кубівим. Я прошу привітати наш шановний уряд. І також вітаємо вас,
   колеги.

   І я хочу нагадати, що Голова Верховної Ради України Андрій
   Володимирович Парубій разом з парламентською делегацією сьогодні
   перебуває у відрядженні у Кишиневі. Так само у відрядженні сьогодні наш
   шановний Прем'єр Володимир Гройсман. Тому сьогодні на нашому пленарному
   засіданні головуємо я і моя колежанка пані Оксана Сироїд.

   Власне, ми розпочинаємо "годину запитань до Уряду" і регламент буде
   наступний. Виступи від Кабінету Міністрів міністра регіонального
   розвитку, віце-прем'єр-міністра Геннадія Зубка, потім міністра юстиції
   Павла Петренка. Потім запитання від депутатських фракцій і груп. І
   потім запитання від народних депутатів України.

   Але до президії надійшла заява від двох фракцій: від "Блоку Петра
   Порошенка", а також "Народного фронту". І наші колеги готові замінити
   цю перерву на виступ. Я надаю слово голові фракції "Народний фронт"
   пану Бурбаку. Пане Максиме, прошу вас.


   10:03:11

   БУРБАК М.Ю.

   Шановні колеги, шановні головуючі, шановний народе України! Ще вчора з
   цієї трибуни виступав і поздоровляв всіх з перемогою, з тим, що
   Стокгольмський арбітраж став на сторону "Нафтогазу" і ми виграли другий
   судовий позов проти "Газпрому", проти країни-агресора. І сума тих
   грошей, які не будуть забрані з кишень українців і не підуть
   країні-агресора, перевищує 60 мільярдів доларів. Але дивіться, що
   зробила Росія? Вчора зменшили тиск у газовій трубі і зменшили поставки
   Україні. Це така сама ответочка від тої банди з Кремля, які роблять все
   для того, щоб у ці холодні дні заморозили Україну і затягнути зашморг
   на шиї України газовий. Але ми цьому не піддамося.

   Вчора вийшла заява "Нафтогазу". Я думаю, що кожен українець повинен
   підтримати "Нафтогаз України". Кожен українець повинен підтримати нашу
   Батьківщину з тим, щоб ми боролися разом з країною-агресором. Тому
   треба зараз нам всім разом заощадити і на 3-4 дні, це була пропозиція
   "Нафтогазу" і я її поділяю, і також закликаю вас всіх зробити, на 1-2
   градуси зменшити температуру у ваших газових котлах для того, щоб ми
   спокійно пройшли опалювальний сезон. Газу у нас достатньо у газових
   сховищах, але ми всі разом повинні єдиним фронтом виступити проти
   газового монополіста "Газпрому", який використовує газ для шантажу як
   зброю.

   І ще раз звертаюся до наших європейських колег. Деякі з них так палко
   підтримують будівництво "Північного потоку-2", що готові навіть і зняти
   санкції з Росії. Газ для Росії, ще раз повторюю, – це зброя і шантаж.
   Тому Україна звільнилася, завдячуючи уряду Арсенія Яценюка, який у
   14-му році ініціював позов у Стокгольмський арбітраж. Ми звільнилися
   від газового зашморгу. Не лізьте туди! І саме головне – Україна
   залишається надійним партнером і транзитером газу.

   Тому закликаю всіх українців ще раз: давайте разом всі об'єднаємося
   проти дій країни-агресора і газового монополіста. Тому знижуємо
   температуру у котлах на 1-2 градуси, 3-4 днів пройдемо разом це
   випробування і вистоїмо у нашій боротьбі. І наступні перемоги
   чекатимуть нас також.

   Слава Україні!


   ГОЛОВУЮЧИЙ. Дякуємо вам за актуальний виступ.

   Шановні колеги, якраз уряд інформує про те, що після виступів
   віце-прем'єра і міністра юстиції 2 хвилини просить заступник міністра
   енергетики Анатолій Корзун для того, щоб поінформувати дійсно про стан
   в енергетиці на сьогодні. І, дійсно, ми хочемо від імені українського
   парламенту подякувати всій українській команді, яка захищала інтереси
   Україні в суді проти "Газпрому", подякувати і Прем'єру Володимиру
   Гройсману, Президенту Петру Порошенку і Прем'єру Арсенію Яценюку, його
   команді, які також розпочинали цей судовий процес. Ви великі молодці
   всі.

   Колеги, і за кілька годин ми, до речі, чекаємо хороших новин щодо
   звільнення двох українських політв'язнів Кремля. Як тільки вони будуть
   на українській території, ми про це з вами дізнаємося і зможемо їх
   привітати оплесками.

   А зараз я запрошую до слова віце-прем'єр-міністра – міністра
   регіонального розвитку Геннадія Григоровича Зубка. Просимо вас.


   10:06:54

   ЗУБКО Г.Г.

   Шановні народні депутати! Шановні українські громадяни! Я б хотів би
   декілька слів сказати по ситуації, яка дійсно відбулася вчора після
   того, як відбулося рішення Стокгольмського арбітражу і було прийнято
   рішення на користь України, відбулося зниження тиску. І сьогодні
   засідав оперативний енергетичний штаб. Я думаю, що пан Корзун дасть
   доповідь по цьому питанню, яким чином приймаються антикризові дії для
   того, щоб ще раз і ще раз зменшити навантаження на українську
   газотранспортну систему і таким чином не бути залежними від
   постачальників, які є, ну, вибачте, ненадійними.

   Ще раз хотів би наголосити, що безпосередньо для того, щоб Україна була
   енергонезалежною, нам потрібно ще раз і ще раз дивитися, яким чином
   потрібно зменшувати енергоспоживання.

   Хотів би ще раз доповісти з приводу того, що Верховна Рада завдяки
   своїм рішенням, завдяки спільній роботі Комітету профільного з палива і
   енергетики, Комітету профільного з житлово-комунального господарства і
   будівництва і інших народних депутатів, які активно включилися в цю
   роботу, зробила дуже важливий законодавчий прорив в минулому році,
   прийнявши декілька законів, які абсолютно змінили систему
   взаємостосунків між споживачем, надавачем послуг і можливості
   зменшувати енергоспоживання.

   Я би хотів би звернути увагу, що саме п'ять базових законів, які були
   прийняті, які були проголосовані, виконують два основних напрямки. В
   першу чергу це формування відповідального споживача: 417-й Закон, Закон
   про житлово-комунальні послуги, який конкретно дає можливість управляти
   своєю власністю, управляти своїми послугами, обирати того, хто буде
   надавати ці послуги, і саме головне, чітко розмежувати, де є
   відповідальність, де є права, де є обов'язки як надавача послуг, так і
   споживача.

   Також дуже важливий закон, який був прийнятий, Закон про комерційний
   облік, який встановлює конкретні терміни, конкретні рамки, конкретну
   відповідність по встановлюванню лічильників по теплу і по воді. До
   кінця 18-го року ми практично повинні перейти до 100-відсоткового
   обліку тепла. Два закони про енергоефективність будівель і Закон про
   фонд енергоефективності. Це саме два інструменти, які практично повинні
   надати не тільки можливість оцінити стан будинку, рекомендації, які
   повинні бути впроваджені, за рахунок яких будь-яке домогосподарство
   повинно отримати зниження споживання енергії, а ще і дати можливість
   технічної і фінансової підтримки домогосподарствам, які прагнуть
   зменшити своє споживання.

   Що дуже важливо. Саме згідно цих законів було розроблено понад 50
   нормативних актів. Зараз іде імплементація цих нормативних актів. І я
   хотів би ще раз подякувати нашим народним депутатам, які активно
   приймали участь в цьому процесі – Альона Валеріївна Бабак, Олексій
   Рябчин, Олександр Домбровський, Дмитро Андрієвський – які долучилися до
   розробки цих законів. Але що головне, дуже потужна підтримка сьогодні
   Європейського Союзу в напрямку впровадження реформи енергоефективності.

   Ви знаєте, що велика команда Європейського Союзу, велика команда від
   уряду Німеччини, яка долучалася і до розробки цього законодавства, і до
   імплементації безпосередньо нормативних актів, і зараз ми очікуємо
   підписання фінансової угоди України з Європейським Союзом, яка надасть
   фінансово-технічну допомогу в розмірі 100 мільйонів євро на
   фінансування безпосередньо фонду енергоефективності.

   Уряд подав пропозицію до Верховної Ради. Верховна Рада в бюджеті 2018
   року прийняла рішення про те, щоби спрямувати 1,6 мільярдів гривень
   безпосередньо на фінансування фонду. Для нас дуже важливо, що на цьому
   тижні відбулася імплементація нормативних актів, які дозволяють
   запустити роботу фонду, почати відбір Наглядової ради. Наглядова рада,
   яка потім буде відбирати вже дирекцію, як технічну, так і фінансову
   дирекцію фонду. І таким чином ми можемо, запустивши фонд, надати
   технічну і фінансову підтримку нашим домогосподарствам.

   Що дуже важливо, що до того часу, як буде введений фонд в запуск, ми
   розробили програму по "теплим кредитам". І з цієї програми 200
   мільйонів гривень спрямовуються саме на підтримку і впровадження
   енергоефективних заходів по багатоповерховому сектору, по ОСББ. Тому я
   би хотів би запросити наших спільних власників вже включитися в роботу,
   готуватися до того, щоби можна було готувати не тільки проекту
   документацію, а можна було би проводити обстеження свого житла. А також
   дивитися, яким чином можна реалізувати ці заходи для того, щоби була
   можливість зменшити до 50-60 відсотків енергії.

   Я б хотів би показати зараз карту України і подякувати нашим всім
   партнерам, органам місцевого самоврядування, міжнародним партнерам,
   народним депутатам мажоритарним. Які працюють над цим питанням - це
   питання створення об'єднання спільних власників. Ви знаєте, в 2015
   році, коли ми починали, в Україні було всього 12 тисяч домогосподарств,
   які вже об'єдналися і які взяли на себе функцію управління,  і які
   прагнуть не тільки управляти своїм майном, а й зменшити споживання. На
   сьогоднішній день ми маємо понад 20, практично 28 тисяч
   домогосподарств, які є в управлінні або в  об'єднанні співвласників,
   або це є житлово-комунальні кооперативи.

   Що також для нас дуже важливо - це 417 Закон і житлово-комунальні
   послуги, закон, який був прийнятий в кінці минулого року, дає
   можливість також обрати управителя для управління своїм майном і також
   запровадити ще одну форму управління спільної власності. Це всі
   практично ті наші домогосподарства, які можуть потенційно бути
   споживачами як фінансової, так і технічної підтримки від Фонду
   енергоефективності. Саме багатоповерховий сектор, саме спільне
   управління власністю обране як кінцева мета для впровадження
   енергоефективних заходів безпосередньо для Фонду енергоефективності.

   Зараз от ви бачите план-графік, яким чином ми бачимо запуск
   безпосередньо фонду. Але ще раз я наголошую, що до запуску фонду
   "Укргазбанк", "Ощадбанк", "Укрексімбанк", "ПриватБанк" –  партнери, які
   працюють по "теплим кредитам", готові надавати фінансову підтримку вже
   ОСББ, які готові залучати кредитні кошти для енергоефективних заходів.

   Я хотів би два слова сказати, яким чином буде працювати фонд. Я вже
   казав про фінансову підтримку з державного бюджету у розмірі 1 мільярд
   600 мільйонів, а також про ту підтримку, яку ми розраховуємо отримати
   від Європейського Союзу в розмірі 100 мільйонів євро. Але що для нас
   дуже важливо? Не тільки фінансова підтримка, яка надається Європейським
   Союзом, а саме договір, який буде діяти на протязі 5 років, і на
   протязі 5 років ми будемо мати супровід від найкращих фахівців
   Європейського Союзу, найкращих енергоаудиторів, які будуть допомагати
   впроваджувати технології сучасні в Україні по модернізації житлового
   сектору.

   Ще раз наголошую, сьогодні в Європейському Союзі стандарти дозволяють
   зменшити енергоспоживання до 50 кіловат на 1 квадратний метр житла на
   рік. Українець сьогодні споживає понад 200 кіловат на один квадратний
   метр в житловому секторі у поточному році. Що для нас дуже важливо?
   Наблизити наших практично споживачів до рівня споживання, як є в
   Східній Європі, 80-50 кіловат на один квадратний метр. Саме технічна,
   фінансова підтримка повинна мотивувати людей для того, щоб інвестувати
   кошти, підтримку отримувати від держави фінансову, також підтримку
   фінансову від наших міжнародних партнерів і таким чином зменшувати своє
   енергоспоживання.

   Ще раз хотів наголосити, що цей проект реалізується спільно, тому
   безпосередньо з нашими міжнародними партнерами ми визначили, що буде
   паралельно з Фондом енергоефективності створений мультидонорський фонд,
   який буде безпосередньо і приймати участь у роботі Фонду
   енергоефективності, і безпосередньо співфінансувати енергоефективні
   заходи від домогосподарств.

   Один із представників наших європейських партнерів буде входити в
   Наглядову раду фонду, поки що ще угода не підписана, але попередньо вже
   визначено, що це буде IFC Міжнародна фінансова корпорація, яка буде
   входити в наглядову раду. Це також є для нас дуже важливо для того, щоб
   бачити як прозору роботу фонду, так і можливість залучення сучасних
   рішень по технології і по залученню фінансів у фонд.

   Ще раз хотів би наголосити, корпоративне управління фондом воно вже
   розроблено. Ми вже прийняли на уряді перші нормативні акти, і я
   запрошую всіх активних бажаючих фахових, професіональних експертів
   долучатися до конкурсу по відбору в Наглядову раду.


   ГОЛОВУЮЧИЙ.  30 секунд завершити.


   ЗУБКО Г.Г. Можна ще 3 хвилини?


   ГОЛОВУЮЧИЙ.  Три хвилини завершити. Але уряд буде по 20 хвилин потім
   все одно відповідати на запитання депутатів і фракцій.


   ЗУБКО Г.Г. Ще раз хотів би наголосити, ви знаєте, робота фонду буде
   діяти як підтримка багатоповерховому сектору і домогосподарствам. Але
   маршрутна карта проведення енергоефективних заходів вона є не дуже
   простою. Я би сказав, дуже потрібно бути фаховими людьми для того, щоб
   впроваджувати енергоефективні заходи.

   Тому я би хотів ще раз наголосити на тому, що нам потрібна така велика
   комунікаційна компанія, що саме потрібно зробити ОСББ для того, щоб в
   першу чергу зрозуміти, в якому стані є будинок, отримати рекомендації,
   обрати енергосервісну компанію, провести проектні роботи, і саме
   головне – ефективно використати кошти як безпосередньо свої власні, так
   і кошти, які можуть бути надані в підтримку державою і від
   мультидонорського фонду.

   Тому будуть в першу чергу розроблені прості продукти, які допоможуть
   зробити декілька кроків. Перший крок – це встановити ІТП, зробити
   регулювання подачі тепла, утеплювати безпосередньо місця загального
   користування, але вже і потім другим і третім кроком зробити повну
   модернізацію будинку, і це стосується не тільки утеплення зовнішніх
   конструкцій, а ще й модернізації інженерних систем всередині будинку.

   Я б хотів би ще раз  показати зараз модель розрахунку повернення тих
   інвестицій, які вкладаються домогосподарствами. Якщо можна, повернути
   слайд, який показує, що за рахунок економії не тільки можна повернути
   кошти, а не щорічно їх витрачати, а ще й, так сказать, мати економію
   для заощадження родинного бюджету. Тому для нас дуже  важливо, щоби
   саме напрямок економії енергоспоживання був загальним трендом в
   Україні.

   Ми розуміємо про те, що 80 мільярдів субсидій, які на сьогоднішній день
   щорічно витрачає наша держава? – це величезні кошти, які витрачаються і
   не повертаються. І нам дуже хотілось би, щоби ті кошти, які сьогодні
   направляються на енергоефективність, були саме тими інвестиціями, які
   дадуть можливість зменшити енергоспоживання, які дадуть можливість
   стати енергонезалежною нашій державі і які дадуть можливість показати,
   що Україна є надійним партнером не тільки по різним напрямкам в
   Європейському Союзі, але ще й саме головне – по транзиту газу, який
   сьогодні  споживає Європейський Союз.

   Дякую за увагу, готовий відповідати на запитання.


   ГОЛОВУЮЧИЙ. Дякуємо, шановний віце-прем'єре, просимо вас пройти до
   вашого робочого місця.

   І, будь ласка, запрошую до слова зараз міністра юстиції Павла Петренка.

   І потім доєднався до урядової команди міністр енергетики Ігор Насалик.
   Ми надамо йому також право виступу задля інформації про те, що
   відбувається сьогодні в енергосистемі України в зв'язку із останніми
   деструктивними діями Російської Федерації.


   10:20:30

   ПЕТРЕНКО П.Д.

   Доброго дня, шановні народні депутати, шановні українці! Я хочу
   сьогодні в своєму виступі проінформувати про хід виконання тих
   законодавчих ініціатив, які були прийняті Верховною Радою вкінці
   минулого року. Як сказав відомий французький письменник і громадський
   діяч Віктор Гюго, для мене не важливо, на чиєму боці сила, важливо те,
   на чиєму боці право. І низка законодавчих ініціатив, які були
   розроблені спільно українським урядом і українським парламентом в
   минулому році, які стосуються саме захисту прав українців, почали
   діяти. Хочу почати з того, щоб подякувати лідерам фракцій українського
   парламенту: Максиму Бурбаку, Олегу Ляшку, Артуру Герасимову, Ірині
   Луценко і багатьом-багатьом депутатам, які в минулому році підтримали
   своїм голосування надзвичайно важливий закон, який посилює
   відповідальність злісних неплатників аліментів перед своїми дітьми. Цей
   закон діє трошки менше місяця і ми бачимо величезний поштовх вперед і
   шалені результати, які підтверджують, що ті діти, які залишилися без
   батьківської опіки, ті діти, які були жертвами фактично
   безвідповідальності своїх батьків, почали отримувати ту мінімальну
   соціальну підтримку у вигляді аліментів, які їм заборгували їхні
   батьки. Мова іде про 600 тисяч дітей, 600 тисяч українських дітей, які
   щомісяця не отримували кошти на їжу, на одяг, на своє нормальне
   виховання. Тільки спочатку минулого року Міністерством юстиції України
   на підставі цих чинних норм закону і новацій, які ми з вами прийняли,
   стягнуто на користь українських дітей близько півмільярда гривень, 450
   мільйонів гривень, мова іде про 441 тисячу дітей.

   Хочу нагадати, які новації були прийняті. Це низка обмежень і заборон
   для тих осіб, які є злісними неплатниками аліментів, які понад 6
   місяців не платять аліменти своїм дітям, заборона виїзду за кордон,
   заборона керування транспортними засобами, обмеження у полюванні і
   користуванні зброєю і суспільно корисні роботи.

   Хочу на сьогоднішній день вас поінформувати, що за ці три тижні роботи
   нового закону 160 мільйонів гривень було стягнуто на користь
   українських дітей. Ми відкрили публічний реєстр неплатників аліментів
   як дошку ганьби,  де є всі батьки, які  забули про своїх  дітей,
   незалежно від їхнього  статусу, посад і статків. Цей реєстр і ці заходи
   ми вживаємо до всіх: чи то депутати, чи то чиновники, чи то підприємці.
   І я хочу сказати, що українські мами і  українські діти вам кажуть
   "дякую".

   Наведу декілька прикладів. Це конкретні приклади, які зараз ми маємо з
   українських областей,  українських районів. По всій країні Міністерство
   юстиції запустило мобільні групи, які  виконують судові рішення  по
   стягненню аліментів. Декілька прикладів.

   До прикладу. Київська область. Дві громадянки до нас звернулися  про
   те, що  батьки не платять аліменти  їхнім дітям  декілька років. Один з
   цих батьків – це депутат міської ради одної з партій, другий – відомий
   підприємець в Київській області. Уявіть  собі, цей  підприємець для
   того, щоб не платити аліменти, влаштувався  водієм до свого
   друга-депутата і отримував мінімальну зарплату. Державні виконавці
   через публічні реєстри  дізналися про їхнє майно і нарахували їм
   аліментів заборгованість на півмільйона гривень на двох. Зараз
   арештоване все майно і всі активи цих горе-батьків.

   Інший випадок. Одеська область, Білгород-Дністровський район. Мама двох
   неповнолітніх дітей протягом 8 років  намагається стягнути аліменти з
   горе-батька, а він є власником такого маленького транспортного
   підприємства,  який переоформив всі автомобілі на своїх підставних
   осіб. Державними виконавцями на підставі  тих  норм, які ви
   проголосували,  було арештовано все майно і стягнуто на користь цих
   дітей 31 тисяча євро.

   Інший випадок. Місто Київ. Горе-батько мав борг 600 тисяч гривень
   перед своїми трьома дітьми. Через ці норми, які ви  прийняли, у нього
   був забраний теплоходик, яким він користувався і їздив по Дніпру, був
   реалізований і погашений борг перед малолітніми дітьми.

   Таких випадків є дуже-дуже багато, і це ваша заслуга, тому що саме ви
   звернули вперше за 25 років увагу на цю проблему, яка є, дійсно,
   соціальним болем і соціальною проблемою українського суспільства. Три
   мільйони українських дітей, як мінімум, ростуть у неповних сім'ях. Три
   мільйони  українських дітей не мають повної батьківської опіки. Це ті
   діти, які фактично, за яких ми маємо з вами потурбуватися. Цей закон
   почав діяти, він дає перші результати. Є дуже багато істерики у певних
   горе-батьків, які розповідають, що їхні права порушуються. Я хочу до
   них звернутися: нешановні такі горе-батьки, чоловіки, які не платять
   аліменти, перестаньте жалітися, підіть заробіть гроші і заплатіть своїй
   дитині, і тоді ви виконаєте точно свій моральний і людський обов'язок
   перед тою дитиною, яку ви народили на цей світ.

   Хочу вас так само проінформувати, що ми не будемо зупинятися на цих
   новаціях. І ми маємо зараз низку ініціатив як український уряд, які
   будуть спрямовані на підвищення соціальних стандартів по утриманню
   дитини. Наразі зараз на рівні закону встановлена занадто низька
   мінімальна соціальна норма для дітей, які отримують аліменти. Якщо
   батько не має роботи або має мінімальну зарплату, він платить тільки
   близько 900 гривень на користь цієї дитини. У нас є ініціатива, щоб цю
   суму мінімальну підняти хоча б до 2 тисяч гривень, і для цього є всі
   обґрунтовані розрахунки. Так само є пропозиція стимулювати тих батьків,
   які виховують своїх дітей і вкладають у цих дітей, через відповідні
   податкові і соціальні пільги.

   Я звертаюсь до народних депутатів, до співавторів попередніх законів. Є
   можливість об'єднатися зусиллями уряду і українського парламенту, і вже
   в березні місяці напрацювати і подати до парламенту низку законодавчих
   ініціатив, які будуть продовжувати нашу тему і наш проект "Чужих дітей
   не буває". Сотні тисяч українських дітей зараз нам кажуть дякую, тому
   що дійсно вони отримують ті кошти, які їм заборгували протягом багатьох
   років.

   Друга важлива ініціатива, яка була прийнята в українському парламенті,
   - це Закон "маски-шоу стоп". Він так само почав працювати з кінця
   минулого року. Нагадаю, які були новації по цьому закону. Це заборона
   свавільних обшуків у представників бізнесу, обов'язкова відеофіксація
   всіх слідчих дій, заборона на порушення повторне кримінальних справ для
   того, щоб тиснути, вибивати хабарі з українських підприємців; фіксація
   судових процесів у кримінальних справах щодо проведення обшуків на
   підприємствах. Цей закон почав діяти. Так, він дає перші позитивні
   результати, так, стало менше обшуків, так, почали фіксуватися всі
   обшукові дії на відео, так, почали допускати адвокатів. Але ми як
   український уряд фіксуємо те, що певні правоохоронні органи займаються
   "творчістю" (в лапках), щоб обходити цей закон і далі продовжувати
   наживатись на українських підприємцях.

   Ми фіксуємо випадки, коли правоохоронні органи продовжують відкривати
   одні і ті самі кримінальні справи по тим самим фабулам, міняти декілька
   слів в цих кримінальних справах і тиснути на підприємців, щоб
   отримувати з них хабарі. Коли звертаються такі підприємці до суду, суд
   каже, що, вибачте, правоохоронний орган, так, дійсно, та сама
   кримінальна справа, то есть та сама фабула. Але у фабулі змінено два
   слова: замість "директора підприємства" написано "директор і бухгалтер
   підприємства". Я вважаю, що ганебне явище і ганебні факти, які ми
   фіксуємо.

   Хочу вам доповісти, що з вчорашнього дня запрацювала спеціальна комісія
   на підставі закону, яку очолює Прем'єр-міністр України, яка буде
   здійснювати моніторинг такого роду справ і буде давати жорстку оцінку
   діям правоохоронних органів і їхнім керівникам.

   Але я звертаюсь до вас, українських парламентарів, тих людей, які
   дійсно системно підтримують український бізнес. Ми пропонуємо як
   Міністерство юстиції низку додаткових технічних змін до
   Кримінально-процесуального кодексу, який унеможливить навіть таку
   творчість наших правоохоронців. Я дуже прошу, щоб буквально в березні
   місяці ми подали такі зміни і ми спільно з вами їх проголосували.

   Паралельно з цим ми зробили дошку ганьби тих правоохоронних органів і
   тих конкретних слідчих і прокурорів, які продовжують займатися
   наживанням і наживою, фактично мародерством, над українськими
   підприємцями.

   У нас з вами дуже багато роботи. І я щиро хочу ще раз подякувати
   українському парламенту за підтримку і фактично в просуванні таких
   важливих ініціатив, які стосуються сотень тисяч і мільйонів українців.
   І я переконаний, що тільки спільними зусиллями, тільки об'єднанням над
   такими темами, як стягнення заборгованості по аліментам, стягнення
   заборгованості по заробітній платі, підтримка українського реального
   сектору економіки, підтримка тих активних українців, які зараз творять
   майбутнє, і підтримка наших українських дітей, які будуть творити
   майбутнє через десятиріччя, ми зробимо успішною українську державу.
   Точно буде вона успішною і переможе будь-яких зовнішніх і внутрішніх
   ворогів.

   Дякую вам. Слава Україні!


   ГОЛОВУЮЧИЙ.  Дякуємо, шановний пане міністре.

   Шановні колеги, зараз, будь ласка, увага, тому що дуже актуальна
   інформація від міністра енергетики Ігоря Насалика.  Я прошу увімкнути
   мікрофон. І потім ми записуємось на запитання.

   Будь ласка, надайте парламенту інформацію відносно того, наскільки
   сьогодні наша газотранспортна система захищена і наскільки сьогодні
   український уряд готовий забезпечити населення, громадян, українців
   необхідною електроенергією, газом і іншими важливими речами. Будь
   ласка, можете з трибуни, 3 хвилини, просимо вас.


   10:30:51

   НАСАЛИК І.С.

   Добрий день, шановні народні депутати! Добрий день, українці! Перш за
   все хочу сказати, що, по інформації голови правління НАК "Нафтогаз
   України", яка була вчора озвучена, у зв'язку з невиконанням "Газпромом"
   своїх контрактних зобов'язань, які були визначені Стокгольмським судом,
   і поверненням передоплати, яка була проплачена НАК "Нафтогазом
   України", НАК "Нафтогаз України" стикнувся з дисбалансом в загальному
   балансі нашої держави порядка 15-20 мільйонів кубів газу.

   Вчора ж це питання було піднято Президентом нашої держави на Раді
   національної безпеки і оборони. Моментально спільно з урядом вчора
   пройшло засідання кризового штабу, яке очолював Степан Іванович Кубів.
   По результатам цього засідання і згідно статті 6 Закону про ринок газу
   в Україні і наказу Міністерства енергетики і вугільної промисловості
   протокольним дорученням кризового комітету було введено план,
   Національний план дій.

   Сьогодні зранку з дев'ятої до десятої години я провів селектор зі всіма
   обласними державними адміністраціями. Хочу сказати, що на сьогоднішній
   день ми працюємо всі без виключення в штатному режимі. План дій, який
   передбачений, починаючи з сьогоднішнього дня, він передбачає: перше –
   перевід генеруючих компаній з газу на мазут. Це дасть нам можливість
   економити порядка 15-20 мільйонів кубів газу в добу. Щоб ввести це
   рішення, міністерство в півдесятої звернулося у Секретаріат
   європейський і проінформувало, що на протязі 5 днів, а саме на такий
   термін введений План національних дій, ми будемо використовувати мазут.

   Друге. Ми ввели згідно наказу, починаючи з сьогоднішнього дня,
   рекомендували, вірніше, не рекомендували, а навіть сказали повністю
   зупинити роботу в дошкільних навчальних закладах, школах і вищих
   навчальних закладах терміном до 6 березня включно. При цьому
   переглянути, щоб температурний режим у цих закладах був у мінімально
   допустимих нормах.

   І третя позиція. Ми звернулися до виробничих об'єктів, щоб переглянули
   план дій виробництва з умовою економії газових ресурсів.

   Згідно балансу проблематика є порядку до 5-6 березня, далі ми будемо
   працювати згідно балансу. Але план дій, який передбачений, я думаю,
   знівелює проблеми…


   ГОЛОВУЮЧИЙ. 30 секунд. Завершуйте.


   НАСАЛИК І.С. …бо система буде працювати у стандартному, штатному
   режимі.  Дякую.


   ГОЛОВУЮЧИЙ. Дякуємо за інформацію щодо дій уряду у протидії гібридній
   війні Російської Федерації проти України.

   І зараз я прошу колег від фракцій записатися на запитання до членів
   Кабінету Міністрів, до нашого шановного уряду.

   Будь ласка, від Радикальної партії, від фракції Радикальної партії
   запитання звучить від народного депутата Ляшка. Прошу.


   10:34:48

   ЛЯШКО О.В.

   Олег Ляшко, Радикальна партія. Від фракції Радикальної партії запитання
   до уряду. Пане Перший віце-прем'єр-міністре, виграла Україна
   Стокгольмський арбітраж, 2,6 мільярди доларів маємо отримати від
   "Газпрому". Як ви збираєтесь потратити ці гроші? Скільки буде витрачено
   на збільшення видобутку власного газу, щоб менше купувати імпортного? І
   що робить уряд для того, щоб знизити українцям вартість тарифів по
   житлово-комунальних послугах? Я сподіваюсь, ви знаєте, що люди платять
   останнє за комуналку, і потім уже чим годувати сім'ю не залишається
   грошей.

   Ми вимагаємо від вас підтримати програму "План дій Радикальної партії"
   по зниженню ціни на газ, по зниженню вартості тарифів,
   енергомодернізація, збільшення видобутку власного газу, і це як
   результат –  незалежність, збільшення доходів українців, і менше
   обкрадають людей на комуналці. Що ви робите, щоб люди менше…


   ГОЛОВУЮЧИЙ. Питання зрозуміле.

   Будь ласка, Степану Кубіву, Першому віце-прем'єру, прошу ввімкнути
   мікрофон.


   10:36:03

   КУБІВ С.І.

   Шановний Олег Валерійович, перш за все, дуже дякую за запитання.


   ГОЛОВУЮЧИЙ. Мікрофон…


   КУБІВ С.І. Дякую за запитання. Вчора Президент України на Раді
   національної безпеки і України чітко подякував і всім депутатам, уряду
   Арсенія Яценюка, Гройсмана, і команді юристів Міністерства юстиції і
   "Нафтогазу", які показали правову сторону даного питання.

   2 мільярди 200 – це велика сума для України, особливо в період
   енергетичної незалежності і побудови системи. Ви бачите, що сам виграш
   сьогодні розбудив "північного звіра", який робить все те, щоб посварити
   нас з сусідами щодо енергетичної безпеки.

   Вчора відповідно під… за дорученням Прем'єр-міністра і Президента
   України була проведена нарада щодо забезпечення енергетичної
   незалежності в період важких пониження температур, про що доповідав
   міністр Насалик.

   Друге важливе питання, що Геннадій Зубко і міністр енергетики Насалик
   провели відповідну роботу з обласними адміністраціями щодо правильного
   розподілу і використання тих коштів для енергетичної незалежності і
   модернізації, і мінімальних затрат для енергетики.

   Друге. Друге і важливе. Я чув сьогодні виступ вашого одного з
   депутатів, який, пана Віктора Галасюка, який чітко ставив питання
   сьогодні в прямому ефірі щодо використання. Кошти будуть витрачені, а,
   вірніше, інвестовані для виконання програми уряду, Президента і
   Верховної Ради, які затверджені на 2018 рік через бюджет, і програми,
   яка сьогодні носить трирічне бюджетне фінансування і макропоказники. Це
   буде спрямовано для покращення життя людини.

   А відносно тарифів відповідно пан Геннадій Зубко.

   Ігор Насалик. Ігор Насалик.


   ГОЛОВУЮЧИЙ. Будь ласка, 1 хвилина, 1  хвилина, пан Насалик, тому що
   багато запитань від колег.

   Прошу.


   10:38:25

   НАСАЛИК І.С.

   Олег Валерійович, дуже дякую вам за запитання. І повинен сказати, що 90
   відсотків того, що ви запропонували, обов'язково буде здійснено і
   переглядається в програмі розвитку газового сектору, який передбачають
   в 2020 році взагалі позбутися експорту.

   От я на всю Україну сьогодні хочу сказати дві цифри. Україна має
   захищених запасів газу в 1 трильйон, а норма видобутку складає всього 2
   відсотки. В той час, коли середній показник в Європі – 7 відсотків, а
   Норвегія – 14. Про що це говорить, що Україна може добувати як мінімум
   80 мільярдів кубів власного добутку. Якщо цей процес піде так, як
   передбачено урядом, я більше чим переконаний, що питання тарифів стояти
   не буде.

   Дякую.


   ГОЛОВУЮЧИЙ. Зараз ідуть запитання від депутатських фракцій, потім ще
   будуть від депутатів, бо колеги уточнювали цей  момент.

   Будь ласка, від "Самопомочі" пані Романова. А, пан Семенуха. Прошу.


   10:39:26

   СЕМЕНУХА Р.С.

   Семенуха Роман, фракція "Об'єднання "Самопоміч". Шановні колеги, уряд
   грубо помилився при обрахуванні розміру пенсій… при осучаснені пенсій в
   четвертому кварталі на декілька мільярдів гривень. Зверніть увагу, що
   відбувається в січні. Уряд знов помиляється, і Пенсійний фонд України
   за результатами січня знову звертається за позикою в декілька мільярдів
   гривень. Ми досі не чуємо публічних пояснень від уряду, Пенсійного
   фонду України, чому це сталося. Чи через банальну неспроможність
   порахувати, чи через те, що колосально зменшилась кількість платників
   єдиного соціального внеску, чи банально бізнес пішов в тінь. Замість
   того, щоб вжити невідкладних заходів, стимулювати економіку, уряд
   фактичною своєю Постановою 1104 встромляє кинджала в  спину бізнесу,
   причому насамперед малому і  середньому бізнесу. Мова йде про фактичне
   скасування мораторію на перевірки бізнесу. От я звертаю увагу, що
   замість того, щоби вжити невідкладні заходи, провести ліберальну
   податкову реформу, уряд знову залазить в кишеню малому і середньому
   бізнесу.

    "Самопоміч"  вимагає негайно провести  ліберальну податкову реформу.


   ГОЛОВУЮЧИЙ. Будь ласка, на це запитання буде відповідати міністр
   соцполітики Рева. Просимо, Анатолію Реві мікрофон.


   10:40:40

   РЕВА А.О.

   Шановний пане народний депутат Семенуха! Насправді помилився не уряд, а
   помиляєтесь ви, коли оголошуєте таку інформацію.

   Бюджет Пенсійного фонду складається як з власних доходів від єдиного
   соціального внеску, так і з державної дотації, яка передбачена
   державним бюджетом. Планом на цей рік передбачено 208 мільярдів гривень
   власних надходжень Пенсійного фонду і 139 мільярдів надходжень з
   державного бюджету.  Для порівняння: в 2016 році власних надходжень –
   112 мільярдів, державна дотація – 145 мільярдів гривень. В минулому
   році, в 2017, власних доходів – 159 мільярдів, державна дотація – 141.
   В цьому році, як ви бачите, державна дотація зменшується ще на 2
   мільярди, а доходи Пенсійного фонду ростуть майже  на 50 мільярдів
   гривень.

   Протягом січня і лютого Державне казначейство виплачувало перерахунки
   тільки тих коштів, які надійшли за рахунок ЄСВ. Так от, за рахунок ЄСВ
   надійшло більше передбаченого планом на 3,5 мільярда гривень. Ви можете
   переконатися в цьому, піднявши цифри Пенсійного фонду і Державного
   казначейства. В той же час Державним бюджетом України практично не
   фінансувалися видатки Пенсійного фонду, і тому Пенсійний фонд брав
   позичку в Державному казначействі. Тому говорити про те, що проблеми
   Пенсійного фонду із-за того, що хтось пішов в тінь, не відповідають
   дійсності.

   І стосовно ліберальної реформи. В 2016 році ліберальна реформа, яку
   провели, знизивши ЄСВ з 38 до 22 відсотків, привела до того, що 65
   мільярдів гривень було передано великому бізнесу, який забув повернути
   ці кошти людям. І сьогодні проблеми Пенсійного фонду виникли внаслідок
   непродуманих так званих ліберальних реформ.

   Тому я дуже прошу бути уважним і бути об'єктивним при оцінці ситуації в
   Пенсійному фонді. Дякую за увагу.


   ГОЛОВУЮЧИЙ. Шановні колеги, давайте репліками. Шановні колеги, ви
   задали ваше запитання, дві фракції? Ще сім фракцій чекають своєї черги,
   п'ять, вірніше. Поводьте себе коректно, як в українському парламенті.

   Зараз запитання від групи "Відродження" і Антон Яценко його задає, як
   правило, ми ці питання задаємо з місця. Ви хочете з трибуни?


   10:43:28

   ЯЦЕНКО А.В.

   Дякую дуже.

   Чому з трибуни? Тому що, на жаль, вже з місця декілька разів задавалися
   питання, і вони не знаходять відповіді.

   Питання перше до пана Кубіва і міністра охорони здоров'я, в.о.міністра
   Супрун. А що саме зроблено по Аріні Мовчанюк? Ви знаєте, ця дитина, яка
   потребує лікування.

   Питання друге. Є такий препарат трамадол, який лікує дитячу онкологію,
   і зараз по всій Україні діти не отримують цей препарат, тому що хтось
   його не встиг закупити і обіцяють лише в ІІ кварталі.

   Пані Супрун, як так сталося, що діти сьогодні залишилися онкохворі без
   лікування, поясність, будь ласка, нам тут?

   І останнє питання, воно стосується до міністра фінансів. В бюджеті
   України на цей рік не заложено в Програму 2301400, не потрапила
   пропозиція Асоціації серцево-судинних хірургів щодо збільшення
   фінансування до 100 мільйонів гривень на закупівлю державних серцевих
   імплантів, оклюдерів. І теж також стосується дітей, тому що вони
   потрібні саме для дітей…


   ГОЛОВУЮЧИЙ. Будь ласка, питання зрозуміле. Будь ласка, пані Супрун
   відповідь. У нас уже багато запитань, колеги.

   Шановний пане Олег, у нас не театр, а парламент, сядьте, будь ласка, на
   місце і дайте відповідати виконуючого обов'язки міністра. Будь ласка,
   не перебивайте колег, ну шануйте своїх колег. Ну що це таке?


   10:44:46

   СУПРУН  У.Н.

   Доброго дня! Ліки, які були закуплені в 2017 році вже, доставляють в
   Україну. Зараз є більшістю ті ліки, які потрібні на лікування для
   онкохворих дітей, є у лікарнях. Як немає, як бракує в лікарні, там, де
   дитина, яка звернулася до вас, пане народний депутат, ми можемо зробити
   перерозподіл ліків від інших лікарень або онкодиспансерів. Прошу
   звернутися саме які ліки потрібні для якої специфічної дитини, щоб ми
   могли допомогти тій людині, яка потрібує допомоги.

   Щодо оклюдерів хочу відповісти, бо мій колега з Міністерства фінансів
   може відповісти щодо фінансів, а я можу відповісти щодо потреби тих
   самих оклюдерів, про які ви питаєтесь, для дітей.

   В 2017 році подали нам потребу наші лікарі, які є підпорядковані
   Міністерству охорони здоров'я, на 523 оклюдери. Ми їх закуповуємо,
   будуть доставлені, але в меншій кількості, бо кожен оклюдер він коштує
   між 50 і 100 тисяч гривень. Залишки зараз є на місцях, 43 оклюдери, їх
   ще навіть не використали від 2016 року.

   Друга річ, щоб було розуміння, що Міністерство охорони здоров'я не
   закуповує медичні вироби для Національної академії медичних наук, ми
   закуповуємо на ті лікарні, які є підпорядковані нам. Як Національна
   академія медичних наук хоче долучитися до закупівель, які ми робимо, ми
   можемо їм допомогти, щоб вони закупили ті оклюдери для їхніх лікарень.
   А у нас є залишки на 43 пацієнти, які навіть ще не використали.

   Дякую.


   ГОЛОВУЮЧИЙ. Дякую.

   Одна хвилина, будь ласка,  пану Данилюку, який дасть інформацію по
   фінансовим питанням і закупівлі медпрепаратів.


   10:47:10

   ДАНИЛЮК О.О.

   Насправді питання стосувалося бюджету. Ми вже тільки що переговорили,
   просто воно стосувалося при зміні бюджету, коли буде відбуватися зміна
   бюджету, чи буде можливість це розглянути. Буде така можливість. Має
   бути відповідна пропозиція від Міністерства охорони здоров'я, і ми,
   звичайно, це розглянемо і зробимо все можливе, щоби знайти можливість
   це включити до бюджету на цей рік.

   На цей момент гроші, дійсно, не передбачені, тому що, ну, в тих
   масштабах, про які ви казали, тому що, згідно всіх пропозицій. Ми
   збалансували те, що було в рамкам можливості, ми включили, те, що ні,
   будемо врегульовувати, переглядати в перше півріччя. Дякую.


   ГОЛОВУЮЧИЙ. Дякую.

   Будь ласка, пан Співаковський від "Блоку Петра Порошенка", ваше
   запитання.


   10:48:02

   СПІВАКОВСЬКИЙ О.В.

   Доброго дня, шановні колеги! В мене питання до міністра фінансів
   України. Шановний Олександр Олександрович, ми підчас прийняття бюджету
   і Бюджетного кодексу чітко домовлялися про те, що технікуми і коледжі,
   які знаходяться в структурі університетів, будуть фінансуватися за
   рахунок державного бюджету. На цей час ми маємо інформацію від
   Міністерства освіти і науки України і від частини університетів, що
   коштів фактично недостатньо. Ми домовлялись, що 1,9 мільярда гривень
   буде виділено додатково, але коштів нема. Університети розпочали
   самостійно фінансувати ці технікуми і коледжі, навіть вже витрачена та
   компонента, яка іде на загальну середню освіту.

   Тому в мене питання: чи планує Міністерство фінансів все-таки
   підкріпити Міністерство освіти і науки України для того, щоб закрити цю
   діру і щоб університети мали можливість не витрачати власні обігові
   кошти для фінансування технікумів і коледжів? Дякую.


   ГОЛОВУЮЧИЙ. Будь ласка, пану Данилюку мікрофон увімкніть.


   10:49:09

   ДАНИЛЮК О.О.

   Дякую за запитання. І також дякую за нашу спільну позицію підчас
   формування бюджету.

   Стосовно реформування цієї сфери і передачі цих навчальних закладів до
   сфери управління університетів, зараз в рамках бюджету у нас може бути
   тільки одна відповідь – це наближення. Якщо буде Міністерство освіти
   звертатися до нас із відповідними пропозиціями, ми будемо шукати таку
   можливість і наближувати для того, щоби не зупинити цей процес. Вже
   більше там в другій половині півріччя будемо вирішувати це питання де
   знаходити додатковий ресурс. Але зараз тільки одна відповідь – це
   наближення і ми до цього готові.

   Дякую.


   ГОЛОВУЮЧИЙ. Дякую.

   Будь ласка, запитання від "Народного фронту" пан Княжицький задає.
   Також хоче з трибуни задати. Прошу.


   10:50:06

   КНЯЖИЦЬКИЙ М.Л.

   Шановний пане Кубів, шановний віце-прем'єр з гуманітарних питань пан
   Розенко! Я хочу наголосити на ситуації, в якій ми зараз опинилися після
   рішення Конституційного Суду про скасування так званого "закону
   Ківалова-Колесніченка". З 28-го числа не лише скасовано "закон
   Ківалова-Колесніченка", старий закон, прийнятий у 1989 році, не діє
   зараз, він не вступив в дію, ви це чудово розумієте. Таким чином, коли
   ми говоримо про законодавство про мови, то маємо звернути увагу на те,
   що зараз ми не маємо жодного закону про мови, діє лише стаття
   Конституції, яка гарантує, називає українську державну, гарантує
   розвиток російської і інших мов нацменшин – крапка!

   Є Закон 5670-д, є закони і інші, винесені Верховною Радою. Я дуже прошу
   Кабінет Міністрів терміново розглянути ці законопроекти, висловитися з
   цієї точки зору, тому що якщо ми до початку виборчих перегонів не
   приймемо Закону про мову, то ми ввійдемо в історію тим парламентом і
   тим урядом, який фактично позбавив будь-якого захисту української мови.

   Прошу…


   ГОЛОВУЮЧИЙ.  Будь ласка, по хвилині. Розенко буде відповідати, 2
   хвилини.


   10:51:21

   РОЗЕНКО П.В.

   Шановний пане Миколо, і ви знаєте, що є позиція Прем'єр-міністра
   України, і це консолідована позиція уряду, який сказав буквально
   нещодавно, що нам для уряду, немає різниці, хто є суб'єктом
   законодавчої ініціативи, яка має бути ухвалена і буде підтримуватися
   урядом у парламенті. Тому в даній ситуації, зважаючи на критичність
   ситуації, я думаю, що було би правильно, щоб уряд не займався своїм
   власним, умовно кажучи, законотворенням, а спільно за ініціативою
   вашого комітету долучився до роботи комітету. І справді, ми маємо
   спільно відпрацювати базовий законопроект. Один з цих законопроектів, я
   переконаний, може бути взятий за основу, і треба рухатися далі.

   Тому я повністю підтримую ідею про те, що на наступному буквально
   пленарному тижні, і моє прохання до Верховної Ради  України, ці
   законопроекти мають бути внесені і розглянуті в залі. І на базі
   комітету депутатський законопроект має бути доопрацьований і ухвалений.

   Ще раз кажу, тут не має  бути боротьби за лідерство в цьому  процесі.
   Ситуація непроста. Справді, закон  Конституційним Судом скасований, але
   попередній, це не означає, що діє, тому ми маємо в найкоротший термін
   виправити цю ситуацію і прийняти консолідоване рішення. Відповідні
   доручення щодо активної участі  персонально міністрів у засіданнях
   комітетів ми дамо, і я переконаний, що ми цю ситуацію спільно
   виправимо.


   ГОЛОВУЮЧИЙ. Дякую.

   Будь ласка,  від "Опозиційного блоку"  пан Долженков хоче задавати
   запитання. Просимо.


   10:53:14

   ДОЛЖЕНКОВ О.В.

   Шановні українські громадяни!  В залах цього парламенту дуже неохоче
   хочуть слухати питання трохи неприйнятні, трохи такі некоректні,
   незручні. Але в мене питання  до міністра соціальної політики, до
   віце-прем’єр-міністра з приводу пенсійного  забезпечення.

   От я почув таку дуже гарну тираду про те, що є  ефективна у нас
   політика державні у сфері пенсійного забезпечення. У мене  питання
   одне. в 2015 році отримували пенсію мільйон внутрішньо переміщених
   осіб, сума витрат – 28 мільярдів. Через принизливу процедуру
   верифікації, яка була запроваджена урядом Гройсмана, вже кількість
   пенсіонерів, які отримували пенсію, скоротилася на  400 тисяч. Видатки
   Фонду пенсійного забезпечення склали вже  не 28  мільярдів, а 11
   мільярдів. Мінус 17 мільярдів.  За словами Розенка, це економія. Чи за
   словами звіту Пенсійного  фонду України.

   В мене питання. А чи враховуєте ви цю заборгованість і коли будете її
   повертати?  13 мільярдів щорічно  не отримують 600 тисяч громадян
   України, які знаходяться на…


   ГОЛОВУЮЧИЙ. Дякуємо. Питання зрозуміле.

   Будь ласка,  пан Рева, вам мікрофон, шановному міністру…


   10:54:28

   РЕВА А.О.

   Шановний народний депутат Долженков! Я звертаюся до вас з проханням,
   коли ви оприлюднюєте якісь цифри, то оприлюднювати  їх правильно.

   Справа в тому, що мільйон 100 тисяч пенсіонерів проживали на
   неконтрольованій, а тепер уже відповідно до закону України, окупованій
   території в 2014 році. Коли уряд, який сьогодні працює, прийшов до
   влади, був призначений 14 квітня 2016 року, офіційно отримували пенсію
   із тих, хто був пенсіонером на неконтрольованій території,
   зареєструвався як внутрішньо переміщені особи, близько 400 тисяч людей.
   В той час, коли уряд прийшов до виконання своїх обов'язків, приблизно
   200 тисяч людей, які мали статус внутрішньо переміщених осіб, пенсію не
   отримали через те, що відповідно до інформації, наданої правоохоронними
   органами, вони не перебували на контрольованій території України. Саме
   завдяки уряду була прийнята 365 постанова, яка дозволила цим людям
   поновити пенсійні виплати, сьогодні їх отримують близько 530 тисяч
   громадян внутрішньо переміщених осіб.

   Таким чином, кількість людей, які отримують пенсію, зростає по мірі
   того, як люди переїжджають на підконтрольну Україні територію. Що
   стосується відповідальності за ситуацію, яка знаходиться на окупованій
   території, то відповідно до закону, прийнятого Верховною Радою,
   підписаного і оприлюдненого, відповідальність за ситуацію там несе
   держава-окупант. І будь ласка, я би вас дуже просив, щоб ви такі
   претензії, які зараз пред'являєте українському уряду, хоча би раз
   публічно висловили окупаційному, тим, хто окупував наші території:
   Путіну, Кремлю і іншим їхнім посіпакам, які здійснюють від їхнього
   імені контроль за цією територією.

   Що стосується виплати заборгованості, я вам хочу нагадати, як тільки…


   ГОЛОВУЮЧИЙ. 30 секунд. 30 секунд, будь ласка.


   РЕВА А.О. Як тільки територія ця переходить під контроль України, як
   сталося в двох селах Травневе і Гладосове нещодавно, людям виплачена
   вся заборгованість, яка була їм по пенсіям. І це практика, яку уряду
   проводить. Як тільки люди або переїжджають до нас, або територія
   звільняється, їм виплачується в повному обсязі пенсія, на яку вони мали
   право з моменту, коли такі виплати були їм припинені.

   Дякую.


   ГОЛОВУЮЧИЙ. Шановні колеги, значить, це є відповідь на запитання
   конкретного… Шановні колеги, задав запитання, ніяких образливих згадок
   прізвищ і фракцій не було, ніяких образливих не було. Я дуже прошу
   міністрів не згадувати прізвища, а говорити "шановний народний
   депутат". Ніяких образливих не було згадок. І це не обмін репліками. Ми
   втрачаємо час.

   Зараз запитання від останньої в цьому блоці фракції, фракція
   "Батьківщина". Пані Кужель, вам слово.

   Дякую, колеги.


   10:57:38

   КУЖЕЛЬ О.В.

   Дякую.

   Я прошу Першого віце-прем'єра вважати цей виступ як запит депутатський
   від фракції "Батьківщина".

   Ми вимагаємо терміново навести лад в Державному підприємстві
   "Укрпошта", яка зараз прийняла рішення і закриває відділення "Укрпошти"
   по всіх селах. Крім того, дайте доручення перевірити розміри заробітної
   плати, яку сплачує державне підприємство своїм робітникам. Ми отримали
   інформацію, вони отримували до 1 лютого 0,5 від мінімальної заробітної
   плати, а зараз отримують 0,3.

   Друге питання. Пані Супрун, скажіть, будь ласка, коли ви здасте
   американське громадянство? Бо у нас одна парашутистка Яресько була, яка
   залишила нам отаку ситуацію з реформованим боргом, і зараз ми маємо
   рішення Європейського суду в частині, як фракція "Батьківщина"
   говорила, що це незаконно…


   ГОЛОВУЮЧИЙ.  Питання зрозуміле. Я також прошу депутатів коректно
   формулювати ваше запитання.

   Прошу відповіді. (Шум у залі) Колеги, у нас ще є запитання… Ви ж
   забираєте час у ваших колег.

   Будь ласка, пан Кубів. Потім – пані Супрун.


   10:59:02

   КУБІВ С.І.

   Шановна Олександра Володимирівна, ми сприймаємо ваш запит, але просьба
   конкретніше дати по тих відділеннях, якою ви володієте інформацією, те,
   що ми з вами говорили, і ми відповідь особливо дамо конкретно по
   кожному відділені, яке є закрито.

   Щодо системи управління ефективності пан Довгань, заступник міністра,
   дасть відповідь.

   Дякую.


   ГОЛОВУЮЧИЙ.  Дякуємо.

   Будь ласка, Уляні Супрун мікрофон увімкніть. А потім… Перепрошую, пан
   Довгань, потім – пані Уляна Супрун.  Прошу.


   10:59:33

   ДОВГАНЬ В.М.

   Дякую.

   Дійсно, в публічному акціонерному товаристві "Укрпошта" здійснюється
   програма реструктуризації, і деякі відділення підлягають закриттю. Ну,
   на жаль, така є об'єктивна ситуація, фінансовий стан підприємства не
   дозволяє утримувати відділення, в які приходить один лист на декілька
   місяців.

   Стосовно зарплати, ну, ця проблема не нова насправді. І з огляду
   підняття мінімальної зарплати підприємство поступово піднімає на повну
   ставку зарплату своїх працівників.


   ГОЛОВУЮЧИЙ. Будь ласка, хвилина пані Супрун на відповідь. І потім
   запитання від народних депутатів.


   11:00:15

   СУПРУН  У.Н.

   Я – громадянин України, і з моїм громадянством все зроблено згідно з
   чинним законодавством.

   Дякую.


   ГОЛОВУЮЧИЙ. Дякуємо.

   Шановні колеги, я прошу записатись зараз народним депутатам України на
   ваші запитання. Маємо ще 15 хвилин. Тому що через оці крити і обміни
   нелюб'язностями ми втратили кілька хвилин дорогоцінного часу на
   спілкування з урядом. І будь ласка, будьте коректними у ваших
   запитаннях і відповідях. Це тільки додає поваги і парламенту, і уряду.

   Будь ласка, пан Дідич, ваше запитання.


   11:00:58

   ДІДИЧ В.В.

   Моє запитання до виконуючої обов'язки міністра охорони Уляни Супрун. У
   цій залі в грудні місяці ми зверталися до заступника міністра охорони з
   питань видачі листів непрацездатності первинними санітарними закладами
   територіальних громад. Це Дніпропетровська область, Криничанський район
   і Солонянський район. До сьогоднішнього дня листи непрацездатності не
   видаються, і це створює соціальну напругу в колективах. Ми чекаємо і
   люди чекають розв'язання цього питання. Я чекаю відповідь і люди.


   ГОЛОВУЮЧИЙ. Пані Супрун, ваша відповідь.


   11:01:54

   СУПРУН  У.Н.

   Дякую.

   Всі листки були передані на рівні областей. А вже від обласної ради
   мають розподілити між районами. Я думаю, що це питання повинно
   передатися на обласну раду і на департамент охорони здоров'я у вашій
   області. Бо у них є листки. І можна перерозподілити між районами, щоб
   ви їх мали. Їх є досить. І у вашій області вони є.

   Дякую.


   ГОЛОВУЮЧИЙ. Андрій Іллєнко, ваше запитання. Прошу.


   11:02:27

   ІЛЛЄНКО А.Ю.

   Андрій Іллєнко, Всеукраїнське об'єднання "Свобода". Шановний міністр
   закордонних справ, я хотів би запитати вас про ситуацію з абсолютно
   хамськими заявами міністра закордонних справ Угорщини, який дозволив
   собі у зв'язку з рішенням Конституційного Суду України про скасування
   ганебного антиукраїнського "закону Ківалова-Колесніченка", коли
   фактично цей чиновник іноземної держави дозволив повчати Україну за те,
   що, власне, суд відмінив рішення, оскільки воно було фальсифіковане,
   оскільки був грубо порушений Регламент і законність під час його
   прийняття, і тим самим було просто відновлено нормальний стан речей, а
   це викликало черговий такий брутальний напад на Україну з боку міністра
   закордонних справ Угорщини. Чи буде реакція? Чи ми в черговий раз
   будемо мовчати і чекати наступного удару і вже в черговий раз не
   реагувати на це очевидне хамство?


   ГОЛОВУЮЧИЙ. Відповідь прошу. Відповідь. Я перепрошую, Андрію, пане
   Андрію, ваше питання було спрямоване до…

   Пані Олена Зеркаль представляє сьогодні міністерство. Прошу, пані
   Олена.


   11:03:51

   ЗЕРКАЛЬ О.В.

   Добрий день. Справа у тому, що ми постійно реагуємо на всі заяви, які
   роблять не тільки угорці, а і поляки, і продовжуємо робити свою справу
   по законодавчому врегулюванню як мовного питання, так і питання освіти.

   Що стосується заяв міністра закордонних справ Сіярто, то це зрозуміла
   політика, яка нікого не дивує. І тому ми відразу відреагували і зробили
   свою заяву. І крім того, ми продовжуємо просувати питання щодо того, що
   наше законодавство повністю відповідає Венеціанським висновкам і ми
   рухаємося у тому напрямку, як розвивати свою мовну політику.

   Дякую.


   ГОЛОВУЮЧИЙ. Дякую.

   Наступне запитання - Тетяна Острікова. Прошу вас.


   11:04:39

   ОСТРІКОВА Т.Г.

   Продовжуючи тему силового тиску на бізнес. Уряд насправді мало що
   робить для того, щоб ми мали сильну і окрему митницю, яка дійсно
   захищатиме митну безпеку України від контрабанди.

   Вже прострочено імплементацію низки європейських регламентів та
   приєднання до Конвенції про спільний режим транзиту. Однак, цього тижня
   уряд звузив підстави для того, щоб СБУ робило огляди і перевірки на
   митниці. Це добре, але цього замало, це не усуває причини. Тому що всі
   знають, що робота СБУ на митниці є деструктивною. І для того, щоб,
   справді, припинити їх масовий шантаж бізнесу, потрібна давно вже
   назріла реформа СБУ. Потрібно прибрати від них економічні їх
   підрозділи, повністю їх ліквідувати і антикорупційні. Тому я хочу уряду
   підказати, ми  повинні більше уваги приділяти сильній  незалежній
   митниці, щоб вони не боялися силовиків, щоб сприяли бізнесу в
   міжнародній торгівлі.

   І я хочу запитати уряд, як ви ставитесь до реформи СБУ. Це єдиний на
   сьогоднішній день не реформований орган, який чинить масовий, силовий
   тиск на бізнес, зокрема, і на митниці. Дякую.


   ГОЛОВУЮЧИЙ. Мікрофон Степану Кубіву, будь ласка, увімкніть.


   11:05:49

   КУБІВ С.І.

   Я хочу шановній народній депутатці подякувати за запитання і сказати,
   що станом на сьогодні є чітка програма в уряді України, про що
   доповідав і Прем'єр-міністр України, щодо реформування фіскальних і
   інших органів влади, які сьогодні займаються контрольною функцією.

   Ми говоримо про реформи і у фіскальній службі, ми говоримо про реформи
   сьогодні повністю в економічному блоці Міністерства внутрішніх справ,
   Служби безпеки України і, включаючи питання податкової поліції. Ви
   знаєте, що, коли відбулася зустріч Президента України і
   Прем'єр-міністра з бізнесом, цей план був презентований і відповідно
   обговорений на робочій групі. Перше, ми вас запрошуємо до участі.

   Друге. Щодо реформування Служби безпеки України. Служба безпеки України
   сьогодні підпорядкована Президенту України. Але, маючи розмову з
   Головою Служби безпеки України, це буквально розмова була декілька
   тижнів тому і остання вчора, Василь Сергійович абсолютно налаштований
   на зміни, на реформування. І ситуація сьогодні на ринку говорить про
   наступне, що ситуація в Україні, на сході України, ситуація яка
   відбувається в цілому в Україні, ставить перед нами нові виклики і нові
   загрози, включаючи питання реформування Служби безпеки України, в тому
   числі і Служби "К", про що ви знаєте.

   Дякую.


   ГОЛОВУЮЧИЙ. Наступне запитання від народного депутата Амельченка. Від
   пані Заружко.

   Прошу, Заружко. Я обмовилась, я перепрошую. Пані Вікторія.


   11:07:39

   ЗАРУЖКО В.Л.

   Доброго дня, шановний уряд. В мене є питання стосовно Державного
   підприємництва "Селидовуголь". Це було питання до пана Ігоря Насалика,
   міністра енергетики та вугільної промисловості. Але якщо його немає, то
   я це питання переадресую на пана Кубіва.

   До Державного підприємства "Селидовуголь" входять чотири шахти:
   "Котляревська", "Новогродівська", "Україна" та "Курахівська". Шахтарі
   не отримають заробітну платню за січень, 74 відсотки вони не отримали,
   за лютий не отримали взагалі нічого. В регіоні підстави для соціальної
   катастрофи. Немає жодного кілограму вугілля, що є парадоксом для
   вугледобувного регіону. Люди вимушені приїхати до Києва, представники
   профспілок голодували тут, у міністра Насалика, 9 діб. Вдумайтесь, 9
   діб люди голодували - і він не знайшов часу зустрітися з ними, навіть
   переговорити і розказати, як буде вирішено це питання.

   Сьогодні ми бачимо, що…


   ГОЛОВУЮЧИЙ.  Дякую за запитання.

    Будь ласка, відповідь пана Кубіва.

   І я, пані Валерія, перепрошую, що обмовилась з вашим іменем,
   запам'ятала.


   11:08:56

   КУБІВ С.І.

   Шановні народні депутати, сьогодні  уряд України, як і весь радянський
   простір в минулому, говорить про ті шахти, які були сформовані в
   радянські часи. Реформування на протязі 23 років не проводилося в
   вугільній галузі. Сьогодні від господарювання радянських методів
   останніх чотири роки ми переходимо до господарювання на ринкових
   відносинах, прозорих відносинах, і ті зобов'язання реформування лягають
   в площині модернізації і інновацій, які ми повинні забезпечити. Це
   прозорість, конкурентна ціна на ринку і використання, яке впливає на
   відповідну залишкову вартість і цінову політику, яка базується на
   енергетичному секторі. Станом на сьогодні  по цих  підприємствах, які
   ви згадали, більше 37 відсотків є виконано. І як заступник міністра
   енергетики проінформував мене, що на протязі двох тижнів ці
   зобов'язання будуть виконані.

   Разом з тим сьогодні ми повинні пам'ятати, що ми сьогодні з сумом
   згадуємо трагедію на шахті "Степанова", яка відбулася. І це ставить
   нову відповідальність і виклик щодо прискорення реформування в шахтах
   сьогодні в державі Україна.

   Дякую.


   ГОЛОВУЮЧИЙ. Дорогі колеги! Дозвольте мені на хвилиночку зробити
   оголошення. Тільки-но Служба безпеки України і Прикордонна служба
   України доповіли Президентові України, що двоє наших прикордонників
   Богдан Марцонь і Ігор Дзюбак, які були викрадені ефесбешниками у жовтні
   минулого року, повернуті в Україну.

   Я вітаю мам, дружин, дітей, родини наших заручників! (Оплески)

   Дорогі Ігор і Богдан! Ми щасливі, що за кілька годин ви будете в Києві.
   Від імені парламенту ми дякуємо Президентові, нашій дипломатичній
   службі, Службі безпеки України, Мінській гуманітарній службі, всім
   причетним. І разом, разом працюємо далі,  щоби звільнити всіх інших.
   Ура! Це дуже щаслива новина.

   І я надаю слово зараз для запитання народному депутату Володимиру
   Литвину.


   11:11:25

   ЛИТВИН В.М.

   Шановні колеги! Шановний Степане Івановичу! Я буду адресувати питання
   до вас.

   Перше. По субвенціям на заробітну плату вчителям і медикам, особливо в
   об'єднаних територіальних громадах, вони абсолютно недофінансовуються,
   виходячи навіть із тих критеріїв, пропорцій, які визначені відповідними
   законами України. На місцях складається стійке враження, що робиться це
   з метою для того, щоб керівники ОТГ оптимізували школи і заклади
   охорони здоров'я. Це перше питання.

   І друге питання. Комунальні підприємства не отримують кошти на пільги,
   які мають громадяни, а відтак, у них є величезна заборгованість, а
   "Нафтогаз-України" акуратно, системно і регулярно штампує їм штрафи.
   Перший приклад, Новоград-Волинський, де майже 60 відсотків, це містечко
   військових пенсіонерів…


   ГОЛОВУЮЧИЙ. Будь ласка, відповідь.

   15 секунд дайте завершити, будь ласка, і відповідь.


   11:12:48

   ЛИТВИН В.М.

   … мати катастрофу для комунальних підприємств. І я просив би дати
   конкретні відповіді, якщо ви стверджуєте, що все нормально, нехай члени
   уряду поїдуть і розкажуть, що там все нормально, а люди дадуть їм
   оцінку. Дякую.


   ГОЛОВУЮЧИЙ. Будь ласка, відповідь.


   11:13:03

   КУБІВ С.І.

   Шановний Володимире Михайловичу! Хочу сказати, що в цьому році місцеві
   бюджети отримали більше можливостей для розвитку. Але сама
   децентралізація сьогодні і ставить нові завдання перед громадами. Я
   хочу проінформувати і вас, і в цілому народних депутатів, що загалом
   місцеві бюджети отримали 12,9 мільярда гривень, разом з тим 6 мільярдів
   на підтримку ОТГ, 1,9, що дозволить реалізувати сьогодні ряд тих вимог
   і викликів, які перед нами.

   Я сприймаю другу частину вашого запитання, що необхідно розібратися і
   не відповідати зараз формально, і, відповідно за моїм дорученням або
   навіть під моїм головуванням, буде проведене засідання, я запрошую вас
   особисто і відповідно ми дамо відповідь по кожній проблемі, яку ви
   ставите, і у сфері освіти, і у сфері медицини. Другу частину - пан
   Данилюк, прошу.


   ГОЛОВУЮЧИЙ. Пан Данилюк, 1 хвилина, прошу вас відповідь.


   11:14:10

   ДАНИЛЮК О.О.

   Стосовно заборгованості по субсидіях? Ми над цим зараз працюємо, щоб
   протягом, максимально, двох місяців це питання було вирішене і все було
   погашено. Дякую.


   ГОЛОВУЮЧИЙ.  Дякую.

   Будь ласка, наступне запитання від народного депутата Жолобецького.
   Прошу мікрофон увімкнути. Я оголосила ваше запитання, пане Жолобецький.


   11:14:33

   ЖОЛОБЕЦЬКИЙ О.О.

   Шановний Перший віце-прем'єр, шановний уряд! Степан Іванович, я хочу
   особисто вам подякувати, Прем'єр-міністру і всьому уряду за принципову
   позицію стосовно колишнього керівництва "Укроборонпром". Перше.

   По-друге, Степан Іванович, але проблема сьогодні стосовно "заводу
   61комунара", а сьогодні це Миколаївський суднобудівний завод, вона не
   вирішена. Люди на протязі трьох років не получають заробітну плату.
   Заборгованість сьогодні составляє більше 60 мільйонів гривень. Давайте
   разом з вами вирішимо це питання. Це перше.

   По-друге, Степан Іванович, давайте вирішимо питання стосовно крейсера
   "Україна", яке не вирішується на протязі останніх 30 років. Давайте
   разом приймемо якесь рішення.

   І, по-третє. Степан Іванович, "Укроборонпром" на протязі останніх
   років показав себе як неефективний керівник цього підприємства. Давайте
   разом подумаємо - і, може, це єдине державне підприємство суднобудівне
   в Україні перепорядкуємо і передамо його в друге керівництво.

   Дякую.


   ГОЛОВУЮЧИЙ.  Будь ласка,  відповідь, пане Степане.


   11:15:53

   КУБІВ С.І.

   Шановний народний депутат! Я хочу вам подякувати за запитання. Почну з
   третього, і Президент України, і уряд на сьогодні відчували і
   відчувають  те, що потрібні різкі зміни в "Укроборонпромі". Є назначена
   наглядова рада, яка відповідно чітко на сьогодні представила своє
   бачення щодо реформування "Укроборонпром",

   Друге. Відносно заміни керівника "Укроборонпрому". І новий керівник
   поставив чітку позицію щодо виконання функцій заборгованості перед
   працівниками заводу. І, разом з тим, ми з вами провели два засідання,
   які дозволили визначити той крок конкретних дій, який зменшить або
   взагалі зніме заборгованість перед заводом.

   І наостанок хочу сказати, що ми з вами домовились, що на наступному
   тижні спільна нарада з новим керівником "Укроборонпрому" дасть реальний
   інструмент щодо фінансового вирішення даних проблем. Дякую.


   ГОЛОВУЮЧИЙ.  Дякуємо, шановні колеги.

   Дозвольте останнє запитання уряду, міністру соціальної політики пану
   Реві.

   Шановний пане Рева, більше двох місяців тому українській владі вдалося
   звільнити українських заручників з окупованих територій. І уряд прийняв
   рішення, і про це саме Міністерство соціальної політики оголосило, що
   вони отримають відповідні  грошові компенсації. І до сьогодні ці гроші
   не виплачені звільненим бранцям, і ми отримуємо як народні депутати
   України постійно  на запитання… коли це буде виплачено?

   Дайте, будь ласка, відповідь на запитання.


   11:17:43

   РЕВА А.О.

   Шановна Ірино Володимирівна, ви абсолютно праві в тому, що уряд рішення
   прийняв. Відповідно до затвердженого порядку тепер для того, щоб
   виплатити людям кошти, які передбачені цією постановою, ми повинні
   отримати списки від Служби безпеки України. І коли ці списки надійдуть
   до нас, вони передаються в регіони, людина пише заяву, представляє
   паспорт і індивідуальний податковий номер, і їй виплачуються ці  кошти
   за рахунок резервного фонду бюджету.

   Зараз, як тільки надійдуть, закінчить роботу свою Служба безпеки
   України, одразу ми будемо готові виплатити ці кошти нашим людям, які їх
   чекають.


   ГОЛОВУЮЧИЙ.  Дякую.

   Я думаю, що це – консолідована думка українського парламенту.

   Ми звертаємося до Служби безпеки України, до уряду, до профільних
   міністерств – Міністерства соціальної політики, Міністерства
   надзвичайних… тимчасово окупованих територій: узгодьте, будь ласка, ці
   списки якнайшвидше і виплатіть людям компенсації, бо це неправильно, що
   ми компенсації не можемо виплатити вже довше, ніж люди знаходилися у
   в'язницях.

   Я хочу подякувати зараз від імені парламенту нашому шановному уряду за
   участь у сьогоднішньому засіданні, за ваші відповіді. Дякуємо, шановні
   колеги!

   І потім я надам слово пану Бондарю, "Народний фронт" просить для
   репліки надати слово.

   Дякуємо вам, шановний уряд! До побачення! Плідної роботи сьогодні.


   11:19:12

   БОНДАР М.Л.

   Дякую вам, пані Ірино!

   Бондар Михайло, 119 виборчий округ. На жаль, в даний час, коли країна
   воює, наші хлопці гинуть не тільки на фронті, на східному, а й на
   енергетичному також. Сьогодні якраз річниця загибелі хлопців на шахті
   "Степова". Це Сокальський район Львівська область, 8 гірників віддали
   своє життя.

   Я би попросив парламент, уряд хвилиною мовчання згадати тих хлопців,
   які рік назад, борючись за енергетичну незалежність нашої держави,
   поклали свої голови.


   ГОЛОВУЮЧИЙ. Дякуємо за те, що ви  згадали трагічно загинувших шахтарів.
   Я прошу хвилиною мовчання вшанувати шахтарів, які рік тому загинули під
   час трагічних подій на шахті.

   (Хвилина мовчання)

   Дякуємо, шановні колеги. Дякуємо.

   І продовжуємо наше засідання. Відповідно до статті 25 Регламенту
   Верховної Ради України в п'ятницю ми маємо 30  хвилин для оголошення
   запитів народних депутатів України. І на цей час, колеги, надійшло 248
   запитів народних депутатів України. І зараз я перейду до оголошення
   запитів.


   11:20:38

   ГОЛОВУЮЧИЙ.

   Отже, Віктора Развадовського до тимчасово виконуючої обов'язки міністра
   охорони здоров'я України, голови Житомирської обласної державної
   адміністрації щодо виділення коштів на оперативне лікування по
   протезуванню аортального клапана Саприкіну Сергію мешканцю міста
   Житомира.

   Віктора Развадовського до Прем'єр-міністра щодо ситуації, яка склалася
   навколо оформлення під громадські пасовища земельних ділянок поблизу
   села Вераси Житомирського району, Житомирської області.

   Ігоря Луценка до голови Київської міської держадміністрації щодо
   систематичного порушення законності та зловживання своїми посадовими
   обов'язками у формі злочинної бездіяльності представниками Київської
   міської державної адміністрації.

   Ігоря Луценка до міністра культури України щодо злочинної бездіяльності
   посадових осіб Міністерства культури України та усунення перешкод у
   користуванні правом державної власності щодо пам'ятки архітектури -
   об'єкта культурної спадщини національного значення.

   Олександра Марченка до Прем'єр-міністра щодо прискорення права
   споживачів природного газу на встановлення індивідуальних газових
   лічильників та впорядкування обслуговування зовнішніх та внутрішніх
   трубопроводів газу.

   Якова Безбаха до Кабінету Міністрів, Міністерства освіти і науки,
   Міністерства фінансів щодо забезпечення фінансування профільного
   навчального закладу.

   Олеся Довгого до Кабінету Міністрів щодо проведення ремонту музею
   Василя Сухомлинського.

   Олеся Довгого до Міністерства освіти і науки щодо заходів з відзначення
   100-річчя від дня народження Василя Сухомлинського.

   Ігоря Алексєєва до ректора Академії Державної пенітенціарної служби
   України щодо розвитку національної моделі пробації.

   Валерія Писаренка до Прем'єр-міністра щодо невідкладного впровадження
   дієвого механізму та порядку монетизації пільг та житлових субсидій для
   співвласників багатоквартирних будинків.

   Павла Різаненка до тимчасово виконуючого обов'язки голови Державної
   служби геології та надр України, виконуючого обов'язки голови Державної
   фіскальної служби щодо несплати ТОВ"УКРБУДТРЕСТСЕРВІС" рентної плати за
   користування надрами місцевого значення по Броварському району
   Київської області.

   Групи народних депутатів (Петьовки, Лунченка, Горвата) до
   Прем'єр-міністра щодо проведення ремонтів автомобільних доріг та
   шляхопроводів Закарпатської області.

   Групи народних депутатів  (Петьовки, Лунченка, Горвата) до
   Прем'єр-міністра щодо вирішення питання стосовно пам'ятки архітектури
   XVII століття у місті Ужгороді.

   Сергія Ківалова до Прем'єр-міністра щодо розробки та затвердження
   Державної цільової програми боротьби з онкологічними захворюваннями.

   Ігоря Шурми до Прем'єр-міністра щодо відсутності оригіналів документів
   про освіту та надання громадянства, на підставі яких була
   працевлаштована на посаду першого заступника міністра охорони здоров'я
   Супрун Уляна.

   Ігоря Шурми до Прем'єр-міністра щодо бездіяльності Міністерства охорони
   здоров'я в належному забезпеченні України новітніми
   протитуберкульозними ліками.

   Ганни Гопко до міністра культури щодо модернізації бібліотечної мережі
   України та впровадження єдиної електронної системи.

   Артура Мартовицького та Ігоря Шурми до Прем'єр-міністра щодо
   некомпетентних рішень МОЗ України заборонити застосування лікарського
   засобу "Пріорикс" - вакцини проти кору, паротиту та краснухи.

   Віктора Галасюка та Віктора Вовка до першого віце-прем'єр-міністра -
   міністра економічного розвитку щодо пасивної позиції України на 11-й
   Конференції міністрів Світової організації торгівлі.

   Олексія Порошенка до виконуючого обов'язки голови Державного агентства
   автомобільних доріг, начальника Служби автомобільних доріг у Вінницькій
   області щодо забезпечення фінансування ремонту автомобільної дороги
   державного значення Т-02-02 Могилів-Подільський-Ямпіль-Бершадь-Умань.

   Олексія Порошенка до міністра внутрішніх справ, Генерального прокурора
   України щодо ситуації з позбавлення військовослужбовців службових
   житлових приміщень за адресою: вулиця Вишнева, 5-А у селищі міського
   типу Вороновиця Вінницької області.

   Ірини Геращенко до Прем'єр-міністра України щодо вжиття Кабінетом
   Міністрів України невідкладних заходів щодо виплат особам, звільненим з
   полону, надання правничої та соціальної допомоги громадянам України,
   які незаконно утримуються на території держави-агресора та/або
   переслідуються за політично умотивованими звинуваченнями на території
   тимчасово окупованої Автономної Республіки Крим.

   Групи народних депутатів (Геращенко, Іонової, Фріз, Луценко, Кондратюк)
   до Прем'єр-міністра України щодо вжиття заходів з метою унеможливлення
   потрапляння на зовнішні ринки продукції українських підприємств,
   розташованих на тимчасово окупованих територіях України, на яких
   введено "зовнішнє управління" Російською Федерацією.

   Віталія Гудзенка до Прем'єр-міністра, міністра фінансів щодо
   необхідності виділення коштів (субвенції) з Державного бюджету України
   на реконструкцію станції знезалізнення Улашівського водозабору ІІ черги
   в місті Тараща Київської області.

   Віталія Гудзенка до голови Київської обласної держадміністрації щодо
   передачі з балансу Головного управління капітального будівництва
   Київської обласної держадміністрації у комунальну власність
   територіальної громади села Василиха Ставищенського району Київської
   області об'єкта незавершеного будівництва – Василиська школа.

   Дмитра Добродомова до Прем'єр-міністра щодо належного соціального
   захисту громадян, які постраждали внаслідок Чорнобильської катастрофи.

   Дмитра Добродомова до Прем'єр-міністра щодо належного пенсійного
   забезпечення громадян, які постраждали внаслідок Чорнобильської
   катастрофи.

   Владислава Бухарєва до голови Комітету Верховної Ради України з питань
   бюджету, Прем'єр-міністра щодо виділення з Державного бюджету України
   на 2018 рік коштів для капітального ремонту автомобільної дороги
   державного значення Р-45 Суми – Краснопілля – Богодухів.

   Владислава Бухарєва до голови Кабінету Верховної Ради, вибачте, до
   голови Комітету Верховної Ради України з питань бюджету,
   Прем'єр-міністра щодо виділення з Державного бюджету України на 2018
   рік коштів для капітального ремонту автомобільної дороги державного
   значення Т-19-13 Ромни – Липова Долина – Лебедин – Тростянець –
   Мезенівка.

   Ігоря Попова до виконуючого обов'язки голови правління публічного
   акціонерного товариства "Українська залізниця" щодо забезпечення
   принципу конкурентності при проведенні державних закупівель.

   Михайла Бондаря до голови Львівської обласної держадміністрації,
   директора Департаменту державної архітектурно-будівельної інспекції у
   Львівській області щодо усунення виявлених дефектів при виконанні
   ремонтних робіт над допоміжними приміщеннями для ЗОШ I-III ступенів №
   2, по вулиці Селезінків, 1 у місті Радехові Львівської області".

   Михайла Бондаря до голови Буської районної держадміністрації Львівської
   області, голови Буської районної ради Львівської області щодо
   відновлення роботи аптеки у селі Топорів Буського району Львівської
   області.

   Олени Сотник до голови Національної ради України з питань телебачення і
   радіомовлення щодо надання інформації про здійснення Нацрадою контролю
   за дотриманням законодавства України у сфері телерадіомовлення.

   Юрія Солов'я до міністра інфраструктури, виконуючого обов'язки голови
   Державного агентства автомобільних доріг щодо фінансування поточних
   ремонтів деяких автомобільних доріг Снятинського, Косівського,
   Верховинського районів Івано - Франківської області за рахунок
   державного бюджету.

   Юрія Солов'я до Віце-прем’єр-міністра - міністра регіонального
   розвитку, щодо фінансування деяких об'єктів Снятинського, Косівського
   та Верховинського районів Івано-Франківської області за рахунок
   Державного фонду регіонального розвитку.

   Василя Яніцького до голови Комітету Верховної Ради з питань бюджету,
   Прем'єр-міністра, тимчасово виконуючої обов'язки міністра охорони
   здоров'я, міністра освіти і науки, голови Рівненської обласної
   держадміністрації щодо забезпечення в повному обсязі виплат на оплату
   праці працівників бюджетної сфери Дубровицького та Рокитнівського
   районів Рівненської області.

   Василя Яніцького до Прем'єр-міністра, голови Державної служби України з
   питань безпечності харчових продуктів, голови Антимонопольного
   комітету, першого заступника міністра аграрної політики щодо
   врегулювання механізму ціноутворення на ринку сільськогосподарської
   продукції.

   Олександра Дехтярчука та Василя Яніцького до Прем'єр-міністра,
   тимчасово виконуючої обов'язки міністра охорони здоров'я, голови
   Рівненської обласної державної адміністрації щодо забезпечення
   лікування онкологічних захворювань у Рівненській області.

   Івана Балоги до Прем'єр-міністра України щодо будівництва
   каналізаційних мереж.

   Олега Мусія до міністра внутрішніх справ щодо досудового розслідування
   кримінального провадження та з інших питань.

   Олега Мусія до Прем'єр-міністра щодо осучаснення пенсій державних
   службовців, посадових осіб органів місцевого самоврядування.

   Ігоря Лапіна до Прем'єр-міністра, міністра юстиції щодо надання
   інформації про діяльність державних спеціалізованих судово-експертних
   установ.

   Сергія Ківалова до Прем'єр-міністра щодо ратифікації Україною Конвенції
   Міжнародної організації праці 2006 року про працю у морському
   судноплавстві.

   Анатолія Денисенка до Прем'єр-міністра щодо розробки механізму
   компенсації особам, які самостійно встановили індивідуальні лічильники
   використання природного газу у власних оселях.

   Анатолія Денисенка до міністра соцполітики щодо працевлаштування
   молоді.

   Ігоря Гузя до міністра аграрної політики та продовольства щодо деталей
   реалізації урядової програми "Справедлива допомога фермерам".

   Ігоря Гузя до начальника Департаменту міжнародного поліцейського
   співробітництва Нацполіції, Генерального прокурора щодо пришвидшення
   процедури екстрадиції з Республіки Словенія підозрюваного у вбивстві
   Катерини Литкіної.

   Ганни Гопко до Прем'єр-міністра щодо потреби відзначення на державному
   рівні 100-річчя звільнення українськими військами Криму та інших
   територій України від московсько-більшовицьких окупантів у квітні 18-го
   року.

   Групи народних депутатів (Ар'єва, Ричкової, Берези) до директора
   Національного антикорупційного бюро України, Голови Служби безпеки
   України щодо оприлюдненої в арабському виданні "Asharq Al Awsat"
   інформації про виділення у 2010 році режимом колишнього лівійського
   диктатора Муаммара Каддафі 4 мільйонів євро тодішньому
   Прем'єр-міністрові України Юлії Тимошенко на її президентську виборчу
   кампанію.

   Вікторії Пташник до Першого віце-прем'єр-міністра України щодо
   повідомлення строків подання Кабінетом Міністрів України законопроекту
   про створення національного органу інтелектуальної власності замість
   ліквідованої Державної служби та невиконання Мінекономіки Концепції
   реформування державної системи правової охорони інтелектуальної
   власності в Україні, схваленої розпорядженням Кабінету Міністрів
   України 1 червня 2016 року № 402-р.

   Павла Різаненка до Прем'єр-міністра щодо необхідності внесення змін до
   "Порядку проведення громадських слухань щодо врахування громадських
   інтересів під час розроблення проектів містобудівної документації на
   місцевому рівні".

   Групи народних депутатів (Фріз, Кондратюк, Іонової, Луценко, Геращенко)
   до Київського міського голови щодо вжиття Київської міською радою
   заходів з перейменування вулиці Миколи Семашка в місті Києві на вулицю
   видатного українського філософа, академіка Мирослава Поповича.

   Групи народних депутатів (Іонової, Геращенко, Луценко, Кондратюк, Фріз)
   до Прем'єр-міністра України щодо забезпечення виділення у 18-му році
   необхідних коштів для фінансування ремонту автомобільної дороги Т-13-09
   Щастя - Широкіно у Луганській області.

   Групи народних депутатів (Іонової, Геращенко, Кондратюк, Луценко, Фріз)
   до Прем'єр-міністра України щодо вжиття необхідних заходів для
   вирішення нагальних соціально-економічних проблем Станично-Луганського
   району Луганської області, мешканці якого постраждали від бойових дій у
   ході проведення антитерористичної операції.

   Ігоря Котвіцького до Прем'єр-міністра щодо необхідності виділення
   фінансування для Науково-дослідної установи "Український
   науково-дослідний інститут екологічних проблем".

   Валерія Писаренка до Прем'єр-міністра щодо стимулювання діяльності
   державних підприємств НАН України через зменшення частини прибутку,
   який передається до Державного бюджету.

   Ірини Луценко до тимчасово виконуючої обов'язки міністра охорони
   здоров'я щодо надання інформації про призупинення оплати лікування за
   кордоном.

   Володимира Литвина до Прем'єр-міністра щодо відшкодування коштів,
   витрачених селянами на проведення газифікації своїх населених пунктів.

   Володимира Литвина до Прем'єр-міністра щодо реформування суспільного
   мовника.

   Сергія Лабазюка до Кабінету Міністрів України, Міністерства фінансів,
   Міністерства соціальної політики щодо перерахунку пенсій ветеранам МВС.

   Андрія Журжія і Олени Сотник до голови Державної казначейської служби
   України щодо здійснення бюджетного відшкодування сум податку на додану
   вартість на підставі даних Тимчасового реєстру заяв про повернення суми
   бюджетного відшкодування.

   Андрія Журжія до міністра фінансів, виконуючого обов'язки голови
   Державної фіскальної служби України щодо формування Тимчасового реєстру
   заяв про повернення суми бюджетного відшкодування.

   Романа Мацоли до Прем'єр-міністра щодо забезпечення життєдіяльності
   функціонування територіальних громад та гарантування населенню законних
   прав та інтересів.

   Романа Мацоли та Андрія Шиньковича до Прем'єр-міністра України,
   міністра соціальної політики України щодо недопущення подальшого
   зменшення соціальних нормативів користування житлово-комунальними
   послугами.

   Ірини Констанкевич до голови Комітету Верховної Ради України з питань
   культури і духовності, віце-прем'єр-міністра України В'ячеслава
   Кириленка, віце-прем'єр-міністра Павла Розенка, міністра культури
   України щодо відзначення на державному рівні 90-річчя від дня
   народження Євгена Сверстюка.

   Ірини Констанкевич до Першого віце-прем'єр-міністра - міністра
   економічного розвитку, міністра аграрної політики щодо фінансової
   підтримки фермерських господарств через Український державний фонд
   підтримки фермерських господарств.

   Андрія Лопушанського до міністра культури, голови Львівської обласної
   ради, голови Львівської обласної держадміністрації щодо фінансування
   реставраційно-ремонтних робіт у Народному домі міста Самбір у
   Львівській області.

   Андрія Лопушанського до міністра соцполітики, голови Львівської
   облдержадміністрації щодо питань реформування Державної служби
   зайнятості у Старосамбірському районі Львівської області.

   Юрія Берези до голови Дніпропетровської обласної ради щодо виділення
   коштів для проведення капітального ремонту автошляху Т0429, на ділянці
   від міста Верхівцеве протяжністю близько 2,5 кілометрів.

   Ігоря Артюшенка до Голови Служби безпеки України щодо фактів
   організованих проявів сепаратизму та антидержавної діяльності окремих
   осіб у Богодухівському районі Харківської області.

   Костянтина Яриніча до тимчасово виконуючої обов'язки міністра охорони
   здоров'я щодо забезпечення можливості для належного лікування хворих з
   хронічною нирковою недостатністю в місті Кропивницькому Кіровоградської
   області.

   Костянтина Яриніча до міністра оборони України, Кропивницького міського
   голови щодо вжиття заходів, спрямованих на забезпечення належними
   житловими умовами сімей військовослужбовців в місті Кропивницькому
   Кіровоградської області.

   Едуарда Матвійчука до Міністерства соціальної політики України,
   Міністерства з питань тимчасово окупованих територій, Одеської обласної
   держадміністрації, Одеської міської ради cтосовно необхідності
   об'єктивного розгляду звернення пенсіонерки Гринішак Лідії, яка має
   статус внутрішньо переміщеної особи та наразі мешкає у Київському
   районі міста Одеса щодо необхідності надання всебічної допомоги із
   соціально-економічних питань.

   Едуарда Матвійчука до Міністерства з тимчасово окупованих територій,
   Міністерства соцполітики, Одеської облдержадміністрації, Одеської
   міської ради стосовно необхідності об'єктивного розгляду звернення
   Суслової Світлани, яка має статус внутрішньо переміщеної особи та
   наразі родиною з малолітніми дітьми мешкає у Київському районі міста
   Одеса щодо необхідності надання всебічної допомоги та забезпечення
   житлом, а також врегулювання інших питань.

   Юлія Іоффе до Прем'єр-міністра України щодо необхідності захисту
   інтересів мешканців Луганської області, встановлення більш зручного для
   громадян часу розкладу руху пасажирського поїзду № 609/610
   Харків-Лисичанськ.

   Руслана Демчака до тимчасово виконуючого обов'язки голови Державної
   служби України з питань геодезії, картографії та кадастру щодо зміни
   терміну передачі земельних ділянок об'єднаним територіальним громадам у
   18-му році.

   Групи народних депутатів (Демчака, Юрика. Всього 6) до Прем'єр-міністра
   України щодо розміщення коштів місцевих бюджетів в банківських
   установах.

   Юрія Берези до голови Дніпропетровської обласної держадміністрації щодо
   виділення коштів на реконструкцію даху головного корпусу
   Жовтоолександрівської загальноосвітньої школи I-III ступенів
   П'ятихатської районної ради Дніпропетровської області.

   Дмитра Колєснікова до Прем'єр-міністра України щодо створення тестового
   майданчика проекту вакуумного потягу в місті Дніпро та будівництва
   міжнародного аеропорту у місті Біла Церква.

   Дмитра Колєснікова до голови Рахункової палати щодо проведення аудиту
   ефективності роботи Міністерства молоді та спорту України.

   Максима Бурбака до Прем'єр-міністра України щодо виділення коштів для
   завершення будівництва та відкриття пунктів пропуску "Красноїльськ" та
   "Дяківці" у 18-му році.

   Максима Бурбака до голови Київської міської державної адміністрації
   щодо надання постійного приміщення для ГО "Всесвітній день вишиванки".

   Олега Кулініча до міністра соціальної політики щодо надання статусу
   особи, на яку поширюється чинність Закону України "Про статус ветеранів
   війни, гарантії їх соціального захисту", матері загиблого
   військовослужбовця.

   Олега Кулініча до Міністерства оборони України щодо отримання статусу
   учасника бойових дій посмертно.

   Тетяни Бахтеєвої до директора Національного антикорупційного бюро
   України, Генерального прокурора щодо неефективного використання коштів
   виділених Міжнародним банком реконструкції та розвитку в рамках проекту
   "Поліпшення охорони здоров'я на службі у людей".

   Тетяни Бахтеєвої до Прем'єр-міністра щодо включення до переліку
   лікарів, які надають первинну медичну допомогу, лікарів-стоматологів,
   які працюють в сільській місцевості та з інших питань.

   Олександра Нечаєва до Київського міського голови щодо невідкладного
   усунення порушень норм природоохоронного законодавства керівництвом
   заводу "ФанПлит" та недопущення отруєння мешканців Дніпровського району
   міста Києва.

   Вадима Кривохатька до Генерального прокурора  щодо невідповідності
   займаній посаді прокурора Запорізької області Валерія Романова.

   Олександра  Кірша  до міністра фінансів  щодо продовження дії пільги по
   сплаті податку на майно для Державного науково-виробничого підприємства
   "Об'єднання Комунар".

   Ярослава Дубневича до голови Національної поліції України, заступника
   Генпрокурора  -  Головного військового прокурора щодо надання
   інформації за результатами проведення досудового розслідування за
   фактом загибелі військовослужбовця Погончука.

   Юрія Македона до Генерального прокурора, тимчасово виконуючої обов'язки
   міністра охорони здоров'я,  голови Державної служби України з
   лікарських засобів та контролю за наркотиками щодо систематичного
   порушення вимог законодавства України керівництвом ДП "Укрмедпостач" в
   частині недотримання ліцензійних вимог провадження господарської
   діяльності.

   Валерія Давиденка до Генерального прокурора, тимчасово виконуючого
   обов'язки голови Державної служби України з питань геодезії,
   картографії та кадастру щодо вирішення питання з приводу оформлення
   прав постійного користування земельними ділянками державними
   підприємствами "ДГ АФ "Надія" ІСГ Північного Сходу НААН" та "ДГ "Іскра"
   ІСГ Північного Сходу НААН", розташованих у Роменському районі Сумської
   області, та припинення тиску на зазначені підприємства з боку Головного
   управління Держгеокадастру у Сумській області та правоохоронних
   органів.

   Дмитра Лубінця  до директора  Національного антикорупційного бюро
   України щодо проведення належного розслідування факту можливого підкупу
   суддів Верховного Суду України.

   Олександра Кодоли до Прем'єр-міністра України, виконуючого обов'язки
   генерального директора ПАТ "Укрпошта" щодо неприпустимості скорочення
   відділень поштового зв'язку ПАТ "Укрпошта" в сільських населених
   пунктах Чернігівської області.

   Івана Мельничука до Прем'єр-міністра, Генерального прокурора України
   щодо вжиття невідкладних заходів реагування для забезпечення виплати
   заборгованості із заробітної плати працівникам КП "Жмеринкаводоканал".

   Івана Мельничука до Прем'єр-міністра, міністра аграрної політики  щодо
   відновлення виробничої діяльності Державного підприємства "Уладівський
   спиртовий завод".

   Сергія Льовочкіна до Прем'єр-міністра щодо негативних тенденцій у сфері
   зовнішньої торгівлі.

   Сергія Мельника до Прем'єр-міністра, виконуючого обов'язки голови
   правління публічного акціонерного товариства "Українська залізниця"
   щодо забезпечення ДП "Хмельницьке лісомисливське господарство"
   залізничними вантажними вагонами.

   Сергія Мельника до міністра оборони  щодо поліпшення житлових умов
   громадянина Олександра Столярчука.

   Руслана Сольвара до Прем'єр-міністра, міністра соцполітики, голови
   Київської обласної держадміністрації щодо захисту прав інвалідів та
   вирішення питання забезпечення їх технічними та іншими засобами,
   гарантованими законодавством України.

   Руслана Сольвара до Прем'єр-міністра, виконуючого обов'язки
   генерального директора ПАТ "Укрпошта", голови Київської обласної
   держадміністрації, голови Київської облради, голови Фастівської
   районної держадміністрації, голови Фастівської райради щодо недопущення
   закриття Оленівського відділення ПАТ "Укрпошта".

   Івана Рибака до Прем'єр-міністра, тимчасово виконуючої обов'язки
   міністра охорони здоров'я, голови Чернівецької обласної
   держадміністрації щодо надання допомоги на лікування онкохворому
   мешканцю міста Кіцмань Чернівецької області.

   Івана Рибака до Прем'єр-міністра, міністра інфраструктури, виконуючого
   обов'язки голови Державного агентства автомобільних доріг України щодо
   забезпечення державного фінансування ремонтно-будівельних робіт в
   обсягах, погоджених "Укравтодором" Чернівецькій області на 2018 рік.

   Групи народних депутатів (Головка, Заставного всього п'яти депутатів)
   до Прем'єр-міністра, міністра фінансів, міністра інфраструктури щодо
   виділення додаткових коштів на реконструкцію комплексу міжнародного
   аеропорту "Тернопіль".

   Михайла Головка до міністра внутрішніх справ щодо звернення голови
   житлово-будівельного кооперативу "Панаса Мирного 29/1" в місті
   Хмельницький з приводу вирішення проблеми добудови другої черги
   житлового будинку по вулиці Панаса Мирного, 29/1 у місті Хмельницькому.

   Андрія Іллєнка до голови Київської міської держадміністрації щодо
   вжиття невідкладних заходів у зв`язку із незадовільною роботою
   ліфтового обладнання у Деснянському районі.

   Андрія Іллєнка до міністра інфраструктури України, виконуючого
   обов'язки голови правління публічного акціонерного товариства
   "Українська залізниця" щодо підвищення ефективності сезонних літніх
   перевезень пасажирів залізничним транспортом.

   Юрія Павленка до Прем'єр-міністра України щодо передачі територіальним
   громадам повноважень по розпорядженню землями сільськогосподарського
   призначення.

   Юрія Павленка до Прем'єр-міністра, виконуючого обов’язки Голови
   Національного банку України щодо надання інформації Національним банком
   України та вирішення проблем із водовідведенням в місті Малин
   Житомирської області.

   Олександра Гереги та Андрія Шиньковича до міністра внутрішніх справ
   щодо розслідування смерті громадянина України після катувань
   співробітниками поліції у Хмельницькій області.

   Олександра Гереги та Андрія Шиньковича до виконуючого обов’язки Голови
   Національного банку України щодо пропозиції про розгляд питань щодо
   врегулювання вимог касової дисципліни.

   Сергія Власенка до голови правління Національної акціонерної компанії
   "Нафтогаз України" щодо надання правдивої інформації про рішення
   Стокгольмського арбітражного трибуналу у спорі між НАК "Нафтогаз
   України" та ПАТ "Газпром" щодо контракту про транзит природного газу.

   Сергія Власенка до Генерального прокурора України, Генерального
   директора медіахолдингу "1+1 медіа", голови Національної ради України з
   питань телебачення і радіомовлення, Генерального директора групи
   "StarLightMedia", Генерального директора приватного акціонерного
   товариства «Телерадіокомпанія Люкс» щодо надання інформації про так
   звану соціальну рекламу Генеральної прокуратури України та участь в ній
   Генерального прокурора України Юрія Луценка.

   Андрія Гальченка до Прем'єр-міністра щодо порушення конституційних прав
   жінок, працюючих у шкідливих умовах праці, на належне пенсійне
   забезпечення.

   Андрія Гальченка до Прем'єр-міністра України щодо системного
   недофінансування професійно-технічної галузі освіти.

   Дмитра Тимчука до міністра оборони щодо можливості підписання
   контрактів на проходження служби у Збройних Силах України офіцерів
   запасу з середньою освітою.

   Ігоря Попова до директора Національного антикорупційного бюро України
   щодо удосконалення діяльності НАБУ.

   Сергія Лещенка до голови Київської міської держадміністрації щодо
   будівельних робіт в Центральному історичному ареалі Подільського району
   міста Києва.

   Сергія Лещенка до міністра оборони України щодо експлуатації у Збройних
   Силах України шоломів кулезахисних "Тор-Д".

   Володимира Арешонкова до міністра соціальної політики України щодо
   соціального захисту громадян, які мають статус потерпілих внаслідок
   Чорнобильської катастрофи ІV категорії.

   Володимира Арешонкова до Прем'єр-міністра України щодо врегулювання
   порядку фінансування видатків місцевих бюджетів.

   Сергія Рудика до міністра оборони щодо невідкладного вирішення
   проблемного питання будівництва першої та другої черги 129-квартирного
   житлового будинку в місті Черкаси по вулиці Грушевського, 97/3 для
   військовослужбовців Збройних Сил України.

   Сергія Рудика до міністра екології та природних ресурсів України,
   тимчасово виконуючого обов'язки голови Державної служби геології та
   надр щодо невідкладного врегулювання питання безперебійної діяльності
   комунального підприємства "ВодГео" у місті Сміла Черкаської області.

   Сергія Капліна до голови Державної регуляторної служби України щодо
   перевірки фактів порушення виконавчим комітетом Полтавської міської
   ради Закону України "Про засади державної регуляторної політики у сфері
   господарської діяльності" при підвищенні тарифів на проїзд у
   громадському транспорті міста Полтава.

   Сергія Капліна до заступника голови Державного агентства лісових
   ресурсів України щодо регулювання діяльності в сфері мисливського
   господарства, що пов'язана із мисливським собаківництвом та контролем
   за підготовкою собак до полювання.

   Олега Осуховського до Генерального прокурора України, Міністерства
   внутрішніх справ, голови Національного агентства України з питань
   запобігання корупції, міністра юстиції щодо відновлення майнових прав
   інвалідів дитинства.

   Павла Дзюблика до Прем'єр-міністра, тимчасово виконуючої обов'язки
   міністра охорони здоров'я щодо тотального дефіциту вакцин у
   лікувально-профілактичних закладах Житомирської області.

   Павла Дзюблика до міністра екології та природних ресурсів щодо
   вирішення критичної ситуації, яка склалася з утворенням, накопиченням,
   зберіганням, переробленням, утилізацією та захороненням відходів.

   Андрія Шипка до міністра соцполітики, голови правління Пенсійного фонду
   щодо встановлення справедливих пенсій.

   Олександра Бригинця до Прем'єр-міністра, начальника Головного
   Управління Держпродспоживслужби в місті Києві, Київського міського
   голови  щодо грубого нехтування Законами України та морально-етичними
   засадами суспільства при рекламі тютюнових виробів на зупинках
   громадського транспорту.

   Олександра Бригинця до Прем'єр-міністра, міністра інфраструктури,
   виконуючого обов'язки голови правління публічного акціонерного
   товариства "Українська залізниця" щодо неналежного обладнання пандусами
   для переміщення пасажирами валіз на вокзалах України, зокрема
   Столичному; неналежної вентиляції у вагонах потягів у зимовий та
   весняний періоди; проблем з мовною ситуацією у спілкуванні з
   пасажирами.

   Роберта Горвата до міністра закордонних справ України щодо надання
   правової та дипломатичної допомоги, захисту прав та свобод громадянина
   України Чікоша Едварда.

   Андрія Помазанова до Прем'єр-міністра щодо вжиття заходів, спрямованих
   на забезпечення здійснення ремонтних робіт автодоріг
   Здолбунів-Глинськ-Стеблівка на ділянці 4+300 км - 8+400; О-180804
   Залібівка Півче-Мізоч-Копиткове на ділянці Мізоч-Півче;
   О-180804/М-06/Глинськ-Здовбиця-Новосілки на ділянці км 7+200 - км
   9+500.

   Олександра Вілкула до Національного банку України, міністра фінансів
   України щодо забезпечення парламентського контролю стосовно структури
   та динаміки збільшення зовнішнього боргу України та можливих
   невідворотних негативних соціально-економічних процесів.

   Олександра Вілкула до Прем'єр-міністра України, міністра соцполітики
   щодо парламентського контролю застосування Постанови Кабінету Міністрів
   України від 21 лютого 18 року № 103 "Про перерахунок пенсій особам, які
   звільнені з військової служби та деяким іншим категоріям осіб" та
   забезпечення законного права на перерахунок пенсій усіх категорій
   військовослужбовців та ветеранів.

   Ярослава Маркевича до Генерального прокурора України щодо забезпечення
   швидкого, повного, об’єктивного та неупередженого розслідування
   кримінального провадження.

   Ярослава Маркевича до директора Національного антикорупційного бюро
   України щодо надання інформації.

   Борислава Берези до міністра юстиції щодо включення до складу
   ліквідаційної маси будівлі, до складу якої входить захисна споруда
   цивільного захисту.

   Олександра Домбровського до Прем'єр-міністра щодо встановлення
   побутовим споживачам індивідуальних приладів обліку газу.

   Миколи Паламарчука до заступника голови Національної поліції -
   начальника Головного управління Національної поліції у місті Києві щодо
   неповідомлення представником поліції свого прізвища, посади,
   спеціального звання та не пред'явлення службового посвідчення.

   Групи народних депутатів (Шиньковича, Гереги, Мацоли) до голови
   Хмельницької обласної держадміністрації щодо необхідності фінансування
   з обласного бюджету на 18 рік для капітального ремонту відрізку дороги
   у селі Шекеринці Ізяславського району Хмельницької області.

   Групи народних депутатів (Шиньковича, Гереги, Мацоли) до міністра
   інфраструктури щодо відновлення руху поїзду за маршрутом Шепетівка-
   Івано-Франківськ-Шепетівка.

   Групи народних депутатів (Суслової, Безбаха, інших. Всього 79 наших
   колег) до Прем'єр-міністра, тимчасово виконуючої обов'язки міністра
   охорони здоров'я, міністра фінансів щодо збільшення обсягів видатків,
   спрямованих на закупівлю оклюдерів, необхідних для здійснення
   ендоваскулярного лікування вроджених вад серця.

   Павла Кишкаря до Генерального прокурора щодо дотримання законодавства
   слідчим прокуратури Харківської області Каліної під час досудового
   слідства.

   Юрія Бублика до міністра освіти і науки України про недопущення
   порушення прав педагогічних працівників міста Полтави та виділення
   додаткових коштів державної освітньої субвенції, необхідних для
   повернення їм надбавки за престижність педагогічної праці на належний
   рівень.

   Анни Романової  до міністра освіти і науки України щодо недопущення
   припинення інноваційної освітньої програми "Інтелект України".

   Анни Романової  до міністра культури щодо діяльності державних
   підприємств туристичної сфери, підпорядкованих Міністерству культури
   України.

   Максима Полякова до Генерального прокурора щодо перевірки законності
   надання державними установами та підприємствами послуг на безоплатній
   основі.

   Групи народних депутатів (Луценко, Фріз, Кондратюк, Геращенко, Іонової)
   до Прем'єр-міністра України щодо усунення перешкод у відновленні
   пенсійних та інших соціальних виплат мешканцям селищ Травневе
   Бахмутського району та Гладосове Горлівського району Донецької області.

   Групи народних депутатів (Кондратюк, Фріз, Геращенко, Іонової, Луценко)
   до Прем'єр-міністра України щодо моніторингу ефективності та прозорості
   використання коштів міжнародної технічної допомоги, наданої Україні від
   Європейського Союзу та міжнародних фінансових організацій протягом
   1991-2017 років.

   Віктора Романюка до Генерального прокурора України, директора
   Національного антикорупційного бюро України щодо бездіяльності
   правоохоронних органів у розслідуванні кримінальних проваджень,
   відкритих стосовно групи пов'язаних осіб причетних до створення
   злочинного режиму Віктора Януковича.

   Віктора Романюка до міністра внутрішніх справ України щодо примушування
   до участі у страйку студентів Національного медичного університету
   імені Богомольця, вчинене керівництвом університету з метою збереження
   існуючих корупційних схем та потоків.

   Володимира Парасюка до Прем'єр-міністра, міністра соціальної політики
   щодо перегляду розміру державної соціальної допомоги особам з
   інвалідністю з дитинства та дітям з інвалідністю.

   Володимира Парасюка до глави Адміністрації Президента України,
   Прем'єр-міністра, віце-прем’єр-міністра - міністра регіонального
   розвитку Геннадія Зубка щодо впровадження механізму контролю та нагляду
   за рішенням органів місцевого самоврядування.

   Оксани Білозір до голови Державної служби спеціального зв'язку та
   захисту інформації України, голови Служби безпеки щодо оцінки можливих
   загроз знищення інфраструктурних об'єктів, що забезпечують стаціонарний
   телефонний зв'язок та недопущення ризиків для національної безпеки
   України.

   Юрія Тимошенка  до міністра оборони щодо надання статусу учасника
   бойових дій.

   Юрія Тимошенка до міністра екології та природних ресурсів щодо
   забезпечення екологічної безпеки громадян села П'ядики.

   Юрія Дерев'янка до виконуючого обов'язки голови Державної фіскальної
   служби щодо необхідності надання копій розпорядження Головного
   управління Державної фіскальної служби в Івано-Франківській області
   номер 11-р від 19 січня 2018 року "Про вжиття заходів" та Плану заходів
   щодо організації та проведення контрольно-перевірочних заходів
   суб'єктів господарювання, що здійснюють діяльність у місцях масового
   відпочинку громадян протягом новорічно-різдвяних свят 2017/2018 років.

   Вікторії Войціцької до виконуючого обов’язки голови Фонду державного
   майна України щодо договору купівлі-продажу ПАТ "Дніпроенерго" та ДТЕК
   ХОЛДІНГЗ ЛІМІТЕД.

   Шановні колеги, на цьому я завершила оголошення 248 запитів народних
   депутатів України, які на цей час зареєстровані у Верховній Раді
   України. Ми маємо ще п'ять хвилин до перерви. І у нас надійшло 2
   звернення, sorry, 3 звернення від народних депутатів України щодо того,
   що вони незадоволені відповідями на свої запити.

   Я надаю зараз слово Лещенку Сергію, 3 хвилини, і потім  Ігорю Шурмі – 3
   хвилини.

   Від Сергія Лещенка надійшло 2, але вкладіться, будь ласка, в 3 хвилини.
   Дуже дякую.


   11:55:38

   ЛЕЩЕНКО С.А.

   Доброго дня, Україно! Це історія, коли вже наприкінці минулого року я
   проводив зустріч з виборцями в населеному пункті Забір'я
   Києво-Святошинського району і брав участь у віче, яке стосувалося
   фактично шахрайства, підробки з боку сільського голови, рішення про
   територіальну громаду. Це відбувалося прямо на сходах сільської ради,
   коли в мороз сільська голова навіть не пустила своїх, свою спільноту,
   свою громаду в приміщення, яке їм належить, для того, щоб не допустити
   викриття її шахрайських дій.

   Мною було направлене звернення, відкрито провадження. І так само
   обласна адміністрація Київської області не легалізувала це рішення, і
   на сьогодні питання розслідується поліцією в Києво-Святошинському
   районі. Це ще один приклад того, що українські громадяни здатні
   об'єднуватися, здатні виходити з протестами і завжди небайдужість
   громадян, вона здатна зупиняти шахрайські рішення, а так само змінювати
   життя на краще в рамках як громади, так і всієї України.

   Ну, і користуючись тим, що я маю нагоду виступити сьогодні, хотів так
   само повідомити громадян України, що, як і обіцяли, нами зареєстрований
   законопроект про позбавлення української спецслужби непритаманних
   функцій. Законопроект про інституційне посилення спроможності СБУ, щоб
   вона займалася тими справами, якими повинна займатися Служби безпеки в
   цивілізованій європейській країні. Щоб вона не займалася рекетом
   бізнесу, щоб вона не займалася вимаганням грошей, щоб вона не займалася
   обшуками в українських айтішників, які на весь світ цінуються, які
   скрізь у світі запрошені. І замість того, щоб створити українським
   айтішнікам максимально сприятливі умови, їм влаштовують маски-шоу,
   обшуки, вилучення техніки, вилучення грошей і всього іншого, що
   унеможливлює роботу українських підприємств.

   Отже, запам'ятайте законопроект 8057, він внесений за підписами групи
   депутатів-єврооптимістів, це код доступу до чесної справедливої
   спецслужби. І ми маємо підтримку цього законопроекту з боку Офісу НАТО
   в Києві, який прямо в своєму листі так само сказав, що вони вимагають
   обмежити функції СБУ, тим, чим займаються спецслужби в цивілізованому
   світі, щоб це не мало жодного відношення до кримінальних справ щодо
   бізнесу, щодо так званого фінансування тероризму, бо під цією статтею
   займаються просто вимаганням грошей.

   І ви знаєте, що після цього відбулося? Після цього відбулося за
   підписом адвокатів першого заступника глави СБУ Демчини, на мене
   відкрили кримінальне провадження. Я цього не боюся, я вважаю, що це
   визнання того, що наші заходи по захисту українського бізнесу працюють,
   що відкриття недоброчесних діянь СБУ, вони працюють на те, щоб це було
   припинено. І так само я вважаю, що це лише посилює нашу позицію.

   Тому, будь ласка, ми маємо об'єднатися навколо того, щоби СБУ
   перетворити на справжню спецслужбу європейської країни. Дякую за увагу.


   ГОЛОВУЮЧИЙ. Шановні колеги, я на 2 хвилини продовжую засідання
   Верховної Ради.

   І зараз надається слово Ігорю Шурмі, який так само, як і Сергій Лещенко
   звернувся до президії з заявою про те, що він незадоволений відповіддю
   на свій депутатський запит. Прошу, пане Ігоре.


   11:59:03

   ШУРМА І.М.

   Шановні громадяни України! Влада підтримується народом, її поважають у
   тому випадку, коли взаємодія між Президентом, Кабінетом Міністрів і
   Верховною Радою, вона є взаємо… проводиться із взаємоповагою. Що ми
   маємо на сьогоднішній день? Чи може розраховувати Верховна Рада на
   повагу серед людей, якщо працівниками Кабінету Міністрів нема жодної
   поваги до депутатського корпусу?

   Як можна назвати, що на депутатський запит від 12 квітня 2017 року,
   який був озвучений з трибуни Верховної Ради про те, що з регіонів, з
   лікарень, з медичних установ приходять сигнали про те, що поставляються
   протерміновані ліки, які неможливо використовувати? На цей запит
   приходить відповідь через 2 місяці з Міністерства охорони здоров'я про
   те, що відповідно до міжнародних угод закупівлі здійснюються з
   мінімальним терміном придатності, не менше як 15 місяців або 75
   відсотків від загального терміну придатності.

   Після цього через рік, через 10 місяців приходить відповідь з Державної
   аудиторської служби України. І тепер зрозуміло, чому так всі мовчали.
   Встановлено, що міністерством є допущено ряд порушень. Не проведено
   відповідного моніторингу рівня забезпечення закладів охорони здоров'я
   та перерозподілу або заміни закладів залишку лікарських засобів, термін
   придатності яких був обмежений. І це привело до того, що на
   сьогоднішній день зіпсувались і знищені ліки, які знаходились в
   закладах охорони здоров'я або на складах державних підприємств на суму
   18 мільйонів гривень!

   Відповідно Державна аудиторська служба всі свої документи з виявленими
   порушеннями направляє Головному слідчому управлінню Національної
   поліції України, інформується Головне управління контррозвідувального
   захисту інтересів держави у сфері економічної безпеки Служби безпеки
   України, в Генеральну прокуратуру України.

   Де є відповіді?! Де є відповіді? Ви собі уявляєте, на сьогоднішній день
   протерміновані ліки. Нема чим лікувати. Більше того я вам скажу, це не
   є випадково. В 2017 році не поставлено жодних ліків з грошей, які
   виділені на 2017 рік. Жодних ліків! Чекають діти, чекають дорослі, на
   превеликий жаль помирають, а тих ліків нема. І реакції нема. Тому що
   нема поваги до виявлених фактів, не притягуються до відповідальності.
   Як наслідок т.в.о. міністра, яка без громадянства і без освіти, звітує
   про забезпечення вакцинами від кору. Пам'ятаєте, як померла дитина у
   Краматорську колись? А тепер вчора померла дитина в Сумах. І хто за це
   відповідає? Цей запит до тих, хто контролює міністерство…


   ГОЛОВУЮЧИЙ. Шановні колеги, закінчилися на цьому виступи у рубриці
   "Різне" наших колег.

   Я зараз оголошую на 30 хвилин перерву в нашому засідання. І відразу
   після перерви розпочнеться запис народних депутатів України, які мають
   бажання і зацікавленість сьогодні виступити у рубриці традиційній
   п'ятничній з різних питань.

   Також я вас інформую, що після перерви засідання Верховної Ради України
   продовжить моя колежанка, шановна пані віце-спікер Оксана Сироїд.

   Перерва на 30 хвилин. І зустрічаємося потім на продовження нашого
   засідання. Дякую.


                         (Після перерви)


Веде засідання заступник Голови Верховної Ради України

                             СИРОЇД О.І.


   12:29:38

   ГОЛОВУЮЧИЙ. Продовжуємо нашу роботу. Я прошу всіх депутатів зайти до
   залу. Зараз, зараз. Ну, ще депутати заходять. Давайте декілька ще
   хвилин.

   Так, прошу депутатів підготуватися, прошу провести запис для виступів у
   "Різному".

   Запрошую до слова народного депутата Барну.


   12:31:40

   БАРНА О.С.

   Слава Ісусу Христу! Шановний український народе, ми можемо багато
   говорити про патріотизм, але вищою мірою цинізму є той факт, коли,
   прикриваючись європейськими цінностями, вектором вибору, продаються
   деякі псевдопатріоти за кошти московсько-азіатської орди. Коли самі
   говорять про патріотизм, а фінансують акції по розколу України за кошти
   "білого" олігарха Януковича і ФСБ Росії, і його посіпаки Курченка. Коли
   говорять дуже красиво про депутатську етику, а відверто брешуть в очі
   своїм колегам і маніпулюють українським народом. Коли говорять про
   пріоритетність забезпечення війська, велику повагу до військових, а в
   цей час обзивають, матюкають чи кидають каміння у наших ветеранів АТО і
   працівників правоохоронних органів. Коли говорять про боротьбу з
   корупцією, незалежність судової системи, а в цей час пікетують суди, в
   цей час пікетують Генерального прокурора приміщення за те, що він
   викриває злочинну схему, фінансування антиукраїнських акцій в центрі
   України за кошти ФСБ Росії.

   Тому, очевидно, оце збіговисько, що є перед Верховною Радою, що
   перекрило вулицю Грушевського, це не є волевиявлення українського
   народу. Гляньте в палатки, скільки там є осіб. Оцей зоопарк путінський,
   гадаю, нам потрібно вже вирішити, що має робити і як вони повинні зараз
   прибрати з відти палатки. Бо ми бачимо, що там нікого немає. Так, як
   припинено, перекрито спецслужбами України потік фінансових ресурсів на
   ту  проплачену акцію і на тих проплачених козачків, які там є,
   перекритий канал спецслужбами України, яким доставлялася сепаратистська
   пошта під іменем Дангадзе, кошти сюди в Україну. А, отже, зараз нам
   потрібно просто запросити киян впорядкувати центр столиці для
   нормального життя наших людей.

   А по решті, до мене зверталися педагоги, викладачі
   військово-патріотичного виховання, яким бракує палаток для проведення
   військово-патріотичної гри "Сокіл" ("Джура"). Або давайте ці палатки
   організуємо і віддамо нашим військовим, які будуть проводити бойові
   навчання на українських полігонах. І їм це якраз буде доречні. Бо
   Україна – це ми, а не ті, хто верещать і розколюють  нашу державу.

   Слава Україні!


   ГОЛОВУЮЧИЙ.  Дякую.

   Запрошую до слова народного депутата Вовка. Йому передав слово народний
   депутат Ленський.


   12:35:00

   ВОВК В.І.

   Віктор Вовк, фракція Радикальної партії Олега Ляшка. Шановні громадяни,
   на зимовій сесії Парламентська асамблея ОБСЄ минулого тижня відбулися
   спеціальні дебати з питань роззброєння та контролю за непоширенням
   ядерної зброї. Ці дебати відобразили зростаючу стурбованість світової
   спільноти можливістю ядерного конфлікту у світі, зокрема в контексті
   ядерних програм Північної Кореї та Ірану.

   Як зазначалося під час дебатів, ядерний годинник, що веде відлік часу
   до ядерного апокаліпсису, повернувся в часи холодної війни, до позначки
   1953 року. У цьому зв'язку як представник  Радикальної партії Олега
   Ляшка в українській делегації у своєму виступі я наголосив на
   необхідності усвідомити уроки історії та нагадав парламентарям з 56
   країн членів ОБСЄ про історичні уроки ядерного роззброєння України, про
   невиконання   зобов'язань за  Будапештським меморандумом щодо
   безпекових гарантій  Україні, про фактичний підрив режиму непоширення
   ядерної зброї внаслідок російської агресії та дискредитацію
   міжнародного права у цій сфері. Адже після розпаду СРСР Україна
   успадкувала  третій по величині ядерний потенціал у світі, що у 2,5
   рази перевищував ядерний потенціал Великобританії, Франції та Китаю,
   разом узятих.

   Усвідомлюючи екзистенційну загрозу з боку Росії, Україна погодилася
   здати свою ядерну зброю лише в обмін на гарантії безпеки від головних
   ядерних держав: США,  Великобританії та Росії. Тож агресія Росії проти
   України насправді підриває увесь глобальний режим нерозповсюдження
   ядерної зброї та спонукає інші держави, вразливі до зовнішніх загроз,
   розглядати ядерну зброю, як легітимний засіб стримування зовнішньої
   агресії.

   Який сигнал це посилає Північній Кореї, Ірану та іншим? Адже засадничим
   питанням Будапештського меморандуму було ядерне нерозповсюдження –
   найважливіший аспект колективної безпеки у світі. Як взагалі можна
   ставити під сумнів серйозність і важливість цього фундаментального
   документа? Хто буде довіряти міжнародній спільноті, коли вона закликає
   держави, які прагнуть отримати ядерну зброю, відмовитися від  цієї мети
   в обмін на гарантії. Міжнародне співтовариство повинно жорстко
   відстоювати виконання Будапештського меморандуму  і притягнення Росії
   до відповідальності, бо інакше міжнародне право у сфері непоширення
   ядерної зброї буде повністю дискредитоване, як і сама ідея безпекових
   гарантій, як способу запобігання розповсюдження ядерної зброї.
   Радикальна партія Олега Ляшка твердо переконана, не можна гратися з
   питаннями, від яких залежить доля людства.

   Дякую.


   ГОЛОВУЮЧИЙ. Дякую.

   Запрошую до слова народного депутата Галасюка.


   12:38:32

   ГАЛАСЮК В.В.

   Віктор Галасюк, фракція Радикальної партії Олега Ляшка. Шановні
   українці! Влада своєю недолугою економічною політикою довела країну до
   того стану, що нам вже із-за кордону почали диктувати, що нам робити з
   нашою землею, що нам робити з нашою мовою, що нам робити з нашими
   податками в нашій країні? Це треба виправляти, це треба розставляти на
   свої місця для того, щоб економічна політика України працювала в
   інтересах українців.

   Що для цього робить фракція Радикальної партії? Згадайте Закон про
   мораторій на експорт лісу-кругляка, щоб не оброблену деревину не
   вивозили з України. Коли ми це відстоювали з Олегом Ляшком, з нашою
   командою, з нашими однодумцями, яка жорстка, шалена критика лунала і з
   боку Євросоюзу, і Президент обіцяв, коли ми вже вибороли прийняття
   цього закону його відмінити. Але давайте подивимося сьогодні на
   результати, це не лише захист екології. Лише за попередній рік, перший
   і повноцінний рік роботи мораторію, 2 мільярда гривень додаткових
   інвестицій прийшли тільки в цю деревообробну галузь. Створені десятки
   тисяч нових робочих місць по всій країні, на 4 мільярди гривень зріс
   несировинний, я підкреслюю, несировинний експорт деревообробної
   промисловості, додатково до бюджетів надійшли півмільярда гривень
   податків. Оце є справжній приклад успішної проукраїнської промислової
   політики. І ми закликаємо і весь парламент, і уряд проводити таку
   політику не як виключення, а як правило.

   Інший приклад успішної промислової політики –  металургійний закон
   ініційований нашою командою Радикальної партії: підвищення втричі
   вивізного мита на металобрухт. Він дозволив зберегти понад 30 тисяч
   робочих місць українцям, зберегти понад півтора мільярди доларів США
   валютної виручки і завдяки цьому забезпечити стабільність гривні, і не
   дати їй падати відносно долара, і не дати цінам зростати в крамницях.

   Сьогодні ми чуємо таку саме жорстку критику по відношенню до
   законопроекту "Купуй українське, плати українцям". І ця критика є
   абсолютно несправедливою, адже цей закон надасть законні, чесні,
   справедливі, економічні переваги продукції українського виробництва.
   Так, як Сполучені  Штати Америки роблять з 1933 року, так, як роблять
   сьогодні в Європі, коли встановлюють вимоги щодо мінімального рівня
   локалізації. Хочеш продавати на державні закупівлі - будуй  завод в
   країні або роби свою продукцію дешевою. Це здешевить імпорт, це дасть
   додаткові інвестиції  країні, це принесе додаткові надходження до
   бюджету, зробить економіку міцнішою, а не ослабить її.

   Сьогодні треба повністю змінювати зміст економічної політики держави.
   Не набирати кредити МВФ, а будувати міцну власну промисловість і
   підвищувати реальні доходи громадян. Це те, що пропонує команда
   Радикальної партії.

   Дякую.


   ГОЛОВУЮЧИЙ. Запрошую до слова народного депутата Долженкова. Йому
   передав слово народний депутат Мірошниченко.


   12:41:47

   ДОЛЖЕНКОВ О.В.

   Шановні колеги! Шановні громадяни України! В першу чергу я саме до вас
   звертаюсь, оскільки зала майже пуста. Але хочу вашу увагу звернути
   стосовно дуже важливого питання – пенсійного забезпечення громадян
   України.

   В 1996 році держава Україна  прийняла Конституцію, в якій зазначила, що
   держава гарантує пенсійне забезпечення. І будь-які прояви
   дискримінації, дискримінаційного відношення до громадян в незалежності
   від їх майнового стану, політичних сподівань, релігійних сподівань не
   будуть відбуватися. Але, на жаль, сказане положення є лише декларацією.
   З сумом вимушений констатувати певні, досить кричущі факти, на які не
   звертає увагу чинна влада і не хоче  навіть  нас слухати.

   Під час збройного конфлікту  2014 року на території неконтрольованих
   територій проживало 1,2  мільйони пенсіонерів, і при цьому видаткова
   частина Пенсійного  фонду  складала 28 мільярдів гривень. Уряд Яценюка
   евакуював державні установи і вимагав отримання довідок, і, зокрема, і
   пенсіонерам. Довідки з 1,2 мільйонів громадян оформили 950 тисяч, і в
   2015 році на підставі довідок вони отримували пенсію.

   Але уряд Гройсмана, не довго думаючи, вирішив, що дуже занадто  багато
   сплачує держава Україна зазначеній категорії населення, і фактично
   ініціював процедуру верифікації. Що це означає? Це означає, що якщо
   громадянин України, який має право на пенсійне забезпечення, але який
   постійно не проживає на контрольованій території, не має права на
   пенсійне забезпечення. Так з легкої руки шляхом прийняття відповідної
   Постанови  356 Кабінету Міністрів України у 2016 році 400 тисяч
   пенсіонерів були позбавлені права на пенсійне забезпечення. Тут про це
   ніхто  не говорить.

   400 тисяч пенсіонерів – це 13 мільярдів гривень, за словами Різаненко
   та Реви – економія Пенсійного  фонду України. Вони так вихвалялися про
   те, що в цьому році йде переконання… перевиконання власних надходжень –
   50 мільярдів гривень. І є економія на українських громадянах. Ось таке
   відношення чинної влади, ось таке замовчення до дійсно нагальних потреб
   громадян України.

   На жаль, чинна влада розділила громадян України і поставила їх в
   залежність від того, де вони постійно мешкають. Але чи винуваті
   громадяни України, які є похилого віку, які не можуть фізично бути
   мобільними та переселитися на контрольовану територію, чи винуваті вони
   в тому, що проживають на цих територіях та опинилися у вирі цих подій?
   Але, на жаль, чинна влада скасувала ту практику виплат на підставі
   довідок, а требує принизливої…


   ГОЛОВУЮЧИЙ.  Дякую.

   Запрошую до слова народного депутата Головка. Йому передав слово
   народний депутат…


   12:45:13

   ГОЛОВКО М.Й.

   Михайло Головко, Всеукраїнське об'єднання "Свобода". Шановні колеги
   народні депутати! Мене обурює той факт і не тільки мене, а багатьох
   депутатів, що весь світ намагається допомогти Україні, застосувати
   санкції до ворога, до агресора, до Московії, а наша українська держава,
   наша українська влада навпаки – нарощує торгівельно-економічні
   відносини з Російською Федерацією. За минулий рік ця торгівля зросла і,
   на жаль, тепер Росія є найбільшим торгівельним партнером, який складає
   37 відсотків всіх торгівельних відносин з нашою державою. Тобто весь
   світ застосовує санкції, а наша влада їх навпаки – сприяє економці і
   розвитку Російської Федерації, їхньому агресору.

   Хочу сказати, що сьогодні є явна загроза знищення цілої галузі, адже зі
   сторони влади не зроблено жодного кроку для того, щоб захистити
   власного виробника. Сьогодні Москва інтенсивно починає захоплювати
   хімічний ринок в нашій державі, посилаючи сюди селітру і аміачні
   міндобрива, які використовуються для нашого сільського господарства,
   практично підлягають під знищення сьогодні майже всі заводи в
   українській державі, які є практично на стадії закриття, 50 тисяч
   українських сімей можуть залишитися без роботи. Тому що російські
   компанії, які вже є практично монополістами, такі як "ЄвроХім",
   "Уралхім", сьогодні становлять майже більше 50 відсотків їхніх товарів
   на ринках України, от в чому, до чого дожилися. Незважаючи на те, що ми
   вимагали ввести санкції, практично демпінг або хоча би антидемпінгові
   ціни, антидемпінгові санкції, щодо російських товарів, на жаль, цього
   владою не було зроблено. Ешелони далі їдуть на територію України.
   Українці залишаються без роботи, ми втрачаємо податки, 2 мільярди
   гривень отримала держава збитки за минулий рік, от така бездіяльність
   цієї нашої влади.

   Ми піднімали це питання на Кабміні. Є рішення Міністерства економіки,
   але, на жаль, ніхто, всі закривають очі. Розуміючи, що ці компанії,
   російські, причетні і, до речі, СБУ дало на це відповідь, причетні до
   фінансування терористів, всі закривають очі. Неприпустима ситуація, що
   сьогодні знищується ціла галузь хімічна, як в свій час Росія знищила
   нафтопереробну галузь, тепер вже на черзі хімічна галузь. І ми
   залишимося без цієї промисловості, люди залишаться без роботи, не буде
   гривні ні одної надходження до податків до нашого бюджету. А всі кошти
   сьогодні, мільярди, вивозяться з України до Російської Федерації. Тому
   ми закликаємо від імені народних депутатів негайно ввести
   антидемпінгові заходи, тому що українські товари не можуть конкурувати
   з Росією, тому що вони  обдурюють кодифікацією. Більше того, ціна
   їхнього газу природного є 70 доларів, наш газ, на жаль, коштує 310, і
   тому наше виробництво не є конкурентним порівняно з ними.  Тому ми
   маємо вжити  антидемпінгові заходи, заборонити ввезення їхньої
   продукції на територію України,  захистити власного виробника,
   захистити наші працюючі українські сім'ї і щоб ми платили податки до
   Державного бюджету…


   ГОЛОВУЮЧИЙ. Дякую.

   І я запрошую до слова народного депутата Спориша.


   12:48:32

   СПОРИШ І.Д.

   Шановна ведуча, шановні народні депутати! Звичайно,  хотілося
   насамперед мені свій виступ розпочати з щойно завершеної
   прес-конференції з Москви нашого втікача Януковича, сказати декілька
   слів, тому що 4 роки, як він втік з країни і 4 роки ще не може
   відхекатися. І ви знаєте, от таке позорище, яке щойно… яке ми дивилися
   по нашим каналам, я думаю, що це, дійсно, позор всім. І хотілося б, щоб
   наша громадськість України правильно сприйняла, що людина, яка втекла,
   яка сьогодні ллє грязь на Україну і сидить там в Москві, ну хотілося б,
   щоб все-таки  ми його судили. І дуже… я думаю, от захист, який разом з
   ним був, він також так підло ставиться не до… не виконує свої
   обов'язки, а до України. Так на моє враження.

   Але я хотів би звернутися до  нас, народних депутатів, тому що ми  не
   ходимо на роботу. Давайте скажемо, да, ми не ходимо на роботу. Я скажу,
   що ми, народні депутати,  післямайданівські,  і нам позорно, що
   все-таки ми вчора отримували зауваження від спікера. І вчора правильно,
   і ми нікуди не дінемося, спікер зірвався, але… і це ми бачили, і всі
   канали  почали показувати – ну тут, я думаю, якщо це  у нас буде дальше
   таке відношення, то, Бог його знає, давайте тоді, дійсно,  можливо  й
   перевибори потрібні.  Не слід нас  сьогодні у Верховній Раді  тримати,
   і правильно.

   Ну, це я кажу від себе і справедливо. Але, разом з тим, ми всі сьогодні
   йдемо зараз працювати і в комітети, і на округа. І перше, що я б хотів
   сьогодні, в нас, ми чули уряд наш, і хотілося б деякі зауваження і
   пропозиції сказати. Да, сьогодні мені прийшлося підійти до
   віце-прем'єра нашого Геннадія Григоровича Зубка із просьбою, щоб
   все-таки наш, мій район на Вінниччині, це Чернівецький район, де деякі
   села – Березівка, Мазурівка, самі Чернівці, районний центр, уже роками
   мільйони вкладені в землю, 92 відсотки коштів вкладені, проведена
   газифікація і інше, но ми ніяк не можемо підвести декілька кілометрів
   газопроводу.

   Я думаю, що сьогодні все-таки пообіцяв Геннадій Григорович, я хотів би
   дуже подякувати йому за те, що він звернув увагу на мій округ. І в нас
   сьогодні все-таки получають люди субсидії, і газифікація сіл у зв'язку
   з субсидіями вона вигідна, хоч як би ми не говорили. Тому що і для
   людей дровами палити –  це також важко.

   Надіємося тільки на злагоджену нашу роботу, об'єднаємося і давайте
   разом працювати на благо нашої країни. Дякую.


   ГОЛОВУЮЧИЙ. Дякую.

   Запрошую до слова народного депутата Тетерука.


   12:51:40

   ТЕТЕРУК А.А.

   Шановна пані головуюча, шановні колеги народні депутати, шановний
   український народе, можна було б присвятити виступ тим досягненням, які
   ми маємо, і виграємо суди у Російської Федерації як країни-агресора, і
   не платимо ті ганебні 50 мільярдів доларів по контракту "бери або
   плати". Ми можемо говорити про постачання нам летальної зброї, але це
   все така політика. Я б хотів би звернутись безпосередньо до тих
   громадян, які ще досі вагаються і не переходять на те, аби почати
   спілкуватись українською мовою – мовою країни, в якій дуже багато
   поважних людей, талановитих людей жили, творили, любили, писали дуже
   чудові оповідання.

   І зараз настає такий момент, коли ми в залі будемо приймати і
   законопроект про державну українську мову. Але без зусиль кожного з
   нас, без власного бажання опанувати українську мову цей процес просто
   не буде мати прогресу.

   І, користуючись нагодою, я дуже прошу розпочати з себе, день за днем,
   слово за словом використовувати найспівучущу мову в світі, найчарівнішу
   мову. Збагачувати свій щоденний лексикон і опановувати українську мову.
   Ваше життя може заграти абсолютно новими фарбами, і ви будете розуміти,
   наскільки чудово використовувати українську мову в повсякденному
   спілкуванні. Я плекаю надію, що цей процес буде доставляти вам
   задоволення. Ви будете тішитись того, що ви здатні це зробити. Але не
   забувайте, кожного дня робити кроки. Вчіть українську мову. Любіть її.
   І хай вона вам приносить масу задоволення.

   Слава Україні!


   ГОЛОВУЮЧИЙ.  Дякуємо.

   Запрошую до слова народного депутата Рудика.


   12:54:02

   РУДИК С.Я.

   Шановні мої виборці, звертаюсь в першу чергу до вас, бо я вже не раз
   вже про це говорив до колег, майже яких нема в залі, по великому
   рахунку немає чого звертатися. В дуже важливому питанні, яке хвилює
   абсолютну більшість жителів найбільшого міста, 198 виборчого округу
   міста Сміла.

   Буквально два тижні тому з цієї трибуни я виступав з приводу хронічних
   переривів в постачанні тепла, потім сміття, і от, нарешті, дійшли до
   води. Дякуючи Богові і погодним умовам, за цей час не було жодної
   перерізки тепла, бо це було би взагалі скотство по відношенню до людей
   -відрізати тепло при таких мінусах. Але сьогодні о 7:30 ранку я отримав
   повідомлення від своєї помічниці про те, що до кінця сьогоднішнього дня
   в місті заплановано відключення води. А все знаєте через що? Через те,
   що Міністерство соціальної політики з 15-го року винне 4,3 мільйони
   гривень за різницю в тарифах по населенню, з 15-го року! Мало того, що
   Мінсоцполітики винне, ще з грудня 17-го по лютий 18-го тепер вже
   накопичився інший борг на 1,6 мільйонів гривень, які має виплатити
   Міністерство фінансів, пільги і субсидії. Уявляєте, що це таке для
   містечка, по воді мати борг 4,6 і 1,3 мільйони гривень?! А хто
   страждає? А страждають люди.

   І сьогодні Смілянська міська рада - і я розумію, чому вона це робить, -
   шукає вихід із цієї ситуації. Варіант перший: пропонується підвищити
   тариф. Не підходить. Варіант другий: пропонується вмикати воду по 2
   години зранку і ввечері. Не підходить. Почали перевіряти підприємство.
   До речі, з понеділка починають перевіряти підприємство, яке надає
   послугу по воді і водовідведенню "ВодГео". Дасть Бог, що вони знайдуть
   відповідь на запитання: куди діваються кошти?

   Шановні колеги, звертаюсь, користуючись нагодою. Я розумію, що нема тут
   ні міністра фінансів, ні міністра соціальної політики. Я окремо з ними
   зустрінуся на наступному пленарному тижні. Не доводіть до гріха.
   Заплатіть борги держави місцевому самоврядуванню, яке і так еле-еле
   живе в тому місті Сміла.

   Користуючись нагодою, звертаюсь до міської влади, до в.о. голови
   Синьогуба Костянтина і всього виконкому. У вас 6 числа буде засідання
   виконкому. Знаю, що є бажаючі підняти тариф. Прошу вас, не робіть
   цього. Люди не мають нести відповідальність за недолугі дії влади.
   Слава Україні!


   ГОЛОВУЮЧИЙ. Дякую.

   Запрошую до слова народного депутата Арешонкова.


   12:57:06

   АРЕШОНКОВ В.Ю.

   Шановна пані головуюча, шановні колеги народні депутати! Хочу
   повернутись до подій грудня 2017 року, коли в запалі підготовки до
   обговорення прийняття Бюджету на 2018 рік якось так непомітно пройшла
   подія, яка викликала незадоволення, збурення багатьох людей, громадян
   нашої держави, працівників галузі лісового господарства. Мова йшла про
   так звану стратегію або нову концепцію, яку хотів прийняти уряд і яка
   стосується подальшої державної політики у галузі лісового господарства.

   Хочу вам нагадати, що одна з позицій цієї стратегії або концепції – це
   було залучення приватного сектору, приватного капіталу в діяльність
   підприємств лісової галузі. Були мітинги, були пікетування, були
   незадоволення людей. І до цього часу мені незрозуміла позиція уряду, то
   буде прийматися якась стратегія, якою саме вона буде? І я сьогодні
   нагадую, що указ Президента, який був прийнятий, він тільки призупинив
   ці дії. Але в уряді, наскільки я знаю, існує експертна група, яка готує
   все ж цю нову стратегію. І я б хотів, щоб з нею була ознайомлена
   громадськість, тому що теза, яка була в цій стратегії, що непотрібне
   обговорення за участю громадськості, я вважаю абсолютно неприйнятною.

    Наступне. Я знаю, що у цій сесійній залі присутні політичні фракції,
   які підтримують позицію посилення соціального захисту громадян,
   постраждалих від аварії на ЧАЕС. І я дякую тим, хто є авторами,
   співавторами законопроектів, і звертаюсь зараз до керівників фракцій і
   прошу вас від імені Асоціації народних депутатів чорнобильців 12
   березня, 19 березня під час Погоджувальної ради наполягайте на внесенні
   в порядок денний законопроектів, які підтримають громадян, постраждалих
   від аварії на ЧАЕС, особливо питання врегулювання харчування дітей (ви
   знаєте, сьогодні зривається воно в цілому ряді областей), пенсійне
   забезпечення і так далі.

   Ще одна теза, шановні колеги. Дорога на Білорусь. Вчора було озвучено,
   що ми посилюємо контакти між Україною і Республікою Білорусь. Скажіть,
   будемо літати виключно гелікоптерами? Бо траса Могилів - Хмельницький
   по ній не можна вже проїхати.

   І на завершення. Шановні колеги чоловіки-депутати, закликаю вас - і це
   напередодні 8 Березня, - будьмо толерантними, шануймо наших жінок.
   Вчора те, що було в ефірі "112", не личить чоловікам…


   ГОЛОВУЮЧИЙ. 10 секунд.


   АРЕШОНКОВ В.Ю. Були звинувачення, але в дуже такий нетолерантній,
   некрасивій формі на адресу наших колег-депутаток. Я хочу сказати, що,
   шановні чоловіки…


   ГОЛОВУЮЧИЙ. Дякую.

   І запрошую до слова народного депутата Мосійчука, Радикальна партія.
   Прошу.


   13:00:58

   МОСІЙЧУК І.В.

   Ігор Мосійчук, Радикальна партія Олега Ляшка. Весь минулий тиждень наша
   залізна команда їздила країною і зустрічалась з виборцями. Олег Ляшко
   відвідав Харків, Маріуполь, Запоріжжя, Дмитро Лінько –
   Івано-Франківськ, я відвідав Рівненщину, Житомирщину. Скрізь ми
   зустрічались з людьми. Я переважно зустрічався з мешканцями сільських
   районів, в яких два найболючіших питання. Одне питання – що робити з
   молоком і коровою. Тому що уряд, не дивлячись на те, що продовжив,
   вірніше, віртермінував введення в дію положень асоціації з ЄС, згідно
   якої молоко в селян приймати не можна, все рівно наполягає на цьому, і
   селяни просто обурені.

   Тому наша команда наполягає на необхідності введення державної програми
   по захисту української молочної промисловості, українських селян,
   української корови на кожному подвір'ї. Це надважливо.

   Друге питання - це питання власності на землю. Різного роду аферисти,
   "скоцики-шмоцики"  під виглядом аграрних партій створюють політично
   фейкові проекти, головне завдання яких – пройти сюди, в парламентський
   зал, і продати українську землю. Я це стверджую. Наше завдання –
   зробити так, щоб українська земля належала українському селянину,
   українському фермеру. І задля цього за ініціативою нашої фракції
   Радикальної партії Олега Ляшка зареєстровані зміни до Конституції, які
   передбачають, що сільськогосподарським устроєм на селі буде виключно
   фермерство.

   Інша важлива зустріч, яка відбулася минулого тижня, це я з колегою по
   фракції Радикальної партії Олега Ляшка Валерією Заружко зустрілися з
   шахтарями з Селидового. Тут сьогодні міністра не було, відповідати
   нікому було. Але люди доведені до відчаю, люди голодують, люди
   самопідпалюються, і відбуваються насправді дуже дики речі. Тому що
   величезні пласти розроблені знаходяться у власності сина Януковича,
   потім переходять іншим незрозумілим особам, не розробляється, а Україна
   купує вугілля в Америки і Росії. Отут говорили про країну-агресора і
   збільшення торгівельного балансу, оце і є те збільшення.

   І нарешті. Щойно закінчилася прес-конференція громадянина Януковича з
   Москви. Я офіційно звертаюся, прошу вважати мої слова депутатським
   запитом, щоб Служба безпеки перевірила всі видання, всі телеканали, які
   транслювали її. Тому що це була інформаційна…


   ГОЛОВУЮЧИЙ. 10 секунд.


   МОСІЙЧУК І.В. …проти української держави. І цей бегемот, який втік в
   Ростов, затопив країну кров'ю, не має жодного права бути в ефірі
   українських каналів і ЗМІ.

   Дякую.


   ГОЛОВУЮЧИЙ.  Дякуємо.

   Запрошую до слова народного депутата Кірша.


   13:04:39

   КІРШ О.В.

   Олександр Кірш, "Народний фронт", місто Харків. Шановні панове, як
   відомо, ми ще наприкінці минулого року прийняли закон, яким заборонено
   встановлення таких лічильників, які являються за суттю комуністичними,
   тобто коли лічильник газу працює один на весь під'їзд або один на весь
   будинок. Але тут з'явилась нова проблема. Ще до вступу цього закону в
   дію постачальники газу вже встигли встановити значну частину таких
   колгоспних лічильників.

   На мої  постійні звернення до "Харківміськгазу" посадовці цього
   підприємства відповідають, що демонтувати ці лічильники вони не
   збираються. А бідні люди не мають змоги сплачувати за газ, тим більше
   газ, м'яко кажучи, не найвищої якості, за своїх багатих сусідів, які
   зовсім не економлять. Непоодинокі випадки навіть, коли хтось в будинку
   займається самогоноварінням, за рахунок чого рахунки в платіжках
   зростають для всіх мешканців. Так, зрозуміло, не має бути.

   Найближчим часом я виступлю з законопроектом, який зобов'яже
   постачальників газу демонтувати всі такі загальнобудинкові або
   загальнопід'їздні лічильники газу за власний рахунок, тобто за рахунок
   цього підприємства, а не за рахунок людей. Пропоную усім бажаючим
   депутатам приєднатися до цієї законодавчої ініціативи, адже така
   ситуація склалася не лише в місті Харкові, але й по всій Україні.

   Також хочу поінформувати мешканців будинків, де такі загальнобудинкові
   лічильники вже встановлені. У разі, якщо у вашому будинку такий
   лічильник загальнобудинковий або загальнопід'їздний, раптом чомусь
   вийде з ладу або буде абсолютно випадково кимось пошкоджений, то
   встановлювати новий такий заагльнобудинковий  лічильник газова компанія
   не має права, це їй заборонено.

   Хочу  підняти також ще одну важливу для міста Харкова проблему.
   Збираються закрити спеціалізовану медико-санітарну частину № 13, що
   знаходиться в місті Харкові, на території  П'ятихаток. Наразі є
   інформація, що цей медичний заклад можуть закрити і передати у відання
   Міністерству освіти і науки України. До чого тут освіта і наука, коли
   закривається єдиний медичний заклад на П'ятихатках, які дуже
   відокремлені від цього міста?

   Дев'ятого лютого я направив депутатський запит із цього приводу
   Прем'єр-міністрові, міністру освіти і науки і виконуючій
   обов'язки       міністра охорони здоров'я щодо недопущення такого
   закриття. Медсанчастина № 13 надає медичну допомогу близько 10 тисячам
   людей, а П'ятихатки є досить віддаленим районом Харкова. Тому закриття
   цього медичного закладу, в разі закриття, люди не зможуть швидко
   дістатися до іншої лікарні.

   Прошу відповідні міністерства звернути увагу на мої запити, врахувати
   інтереси десяти тисяч харків'ян та не допустити закриття
   спецмедико-санітарної частини № 13. Спасибі за увагу.


   ГОЛОВУЮЧИЙ. Дякую.

   Запрошую до слова народного депутата Кириченка, прошу. У мене написано
   Кириченко. Перепрошую, Купрієнко прошу.


   13:07:57

   КУПРІЄНКО О.В.

   Шановні колеги, вчора вся Україна схилила голови в пам'ять
   найстрашнішої трагедії світу, найстрашнішої трагедії цивілізації. У
   1943 році, 75 років тому, фашистами було спалено вщент, стерто з лиця
   землі ціле містечко, містечко Корюківка, більше 7 тисяч людей згоріли
   живцем, закатовані, розстріляні.

   Я народився і виріс в селі Смяч, Сновського колись,  Щорського району,
   за якихось 25-30 кілометрів, якщо напряму від Корюківки, в далекому
   1970 році, коли я маленьким пацаном, школярем збиралися в Хатинь на
   екскурсію. Бабуся питає, а чому Хатинь, чому не Корюківка? Я кажу, а що
   в Корюківці? Каже, так її всю спалили, я ж це бачила. Розкажіть,
   бабусю, і вона розказує, як в кінці зими німці сказали, що спалять
   Корюківку, ніхто не вірив. 1 березня запалало, горіло так, що було
   видно за 30 кілометрів, горіло тиждень і в повітрі стояв запас горілого
   тіла. Ховалися всюди, мого 6-річного батька ховали під піччю, чекали
   коли прийдуть, не прийшли. Чи пам'ятаємо ми це все? Ми пам'ятаємо, ми
   зобов'язані пам'ятати. І ми зобов'язані цю пам'ять передати нашим
   нащадкам, нашим дітям, нашим внукам.

   Найстрашніша трагедія за всю історію. Більше 7 тисяч мирних жителів, в
   основному діти, люди похилого віку, жінки. Розстрілювали дітей під час
   того, коли їх годувала мати грудьми, кидали в полум'я, і вони горіли.
   Чи можна це забути? Ні. Чи треба це увіковічити? Так.

   Ця влада почала роботи з будівництва меморіалу, роботи не закінчені. На
   сьогоднішній день не вистачає по 50 копійок з кожного громадянина
   України, щоб закінчити цей меморіал.

   Я прошу Апарат Верховної Ради оформити мій виступ депутатським
   звернення до міністра культури, Міністерства фінансів, бюджетного
   комітету, Прем'єр-міністра, Президента України про виділення коштів на
   добудову Корюківського меморіалу пам'яті всіх жертв…


   ГОЛОВУЮЧИЙ.  Прошу завершити. Дайте, будь ласка,  завершити.


   КУПРІЄНКО О.В. …всіх жертв України. А таких містечок декілька сотень по
   всій Україні.

   Народ, який не пам'ятаєте, не має майбутнього. Ми пам'ятаємо. Ми будемо
   пам'ятати. Ми будемо жити. Хай живе Україна! Слава Україні!


   ГОЛОВУЮЧИЙ.   Дякую.

   Я запрошую до слова народного депутата Шурму. Шурма, прошу, народний
   депутат Шурма.


   13:11:59

   ШУРМА І.М.

   Звертаюсь до своїх колег-депутатів, до громадян України, напевно,
   непопулярною темою: чому сьогодні немає поваги до Верховної Ради, до
   депутатів Верховної Ради? Тому що, якщо люди дивляться цей репортаж, то
   кого поважати? Пустий зал! Кого поважати, якщо пусто в залі?

   Чому немає депутатів тут? Та по тій причині, що оця трибуна і оцей зал
   не став площадкою професійних дискусій, прийняття професійних рішень,
   інтелігентних виступів і взаємоповаги один до одного. Тому що тут
   збираються представники людей.

   Що ми натомість маємо? Не попадеш ні на жоден ефір. Сьогодні
   телебачення, знаєте, стало тим магнітом, який тягне людей заради піару
   на екран з метою найгостріше сказати, якнайбільше образити. Що ми маємо
   як наслідок? Оця трибуна замість того, щоб вона була предметом дискусій
   і обговорень, слугує для того, щоб за дві хвилини прийняти і обговорити
   медичну реформу. А тепер люди, які за неї проголосували, кажуть: "Мамма
   Міа! Закривають заклади, скорочують лікарів!" Чому? Тому що не було
   обговорення!

   Вчора. Ми говоримо, що Україна 135 місце зі 140 країн займає по
   корупційності – надкорумпована держава! Сьогодні ця тема повинна –
   корупції – була звучати тут з трибуни. Люди мають почути, що принаймні
   ті депутати хочуть покласти край. Що вийшло? За дві  хвилини ми
   обговорили антикорупційний закон, і як кидали каміння в адрес
   президентської ініціативи – всі за нього, за цей законопроект і
   проголосували.

   От як обговорюємо закони – такі й приймаємо, після цього ми маємо  такі
   наслідки. А що пізніше йде? А пізніше рівень культури і зневаги падає
   до планки.

   Ви думаєте... Багато говорили про висловлювання губернатора Москаля по
   відношенню до т.в.о.міністра. Я вам скажу, всі знають, хто слідкує, що
   я не є… що я є такий… ще той опонент міністра охорони здоров'я. І
   будучи згодним по суті, що він сказав, я абсолютно не підтримую цю
   форму, вона є неприйнятною.

   А чому це стало можливим? Тому що в тій ложі на всю Україну
   Прем'єр-міністр матом звернувся до заступника. Тому що мат-перемат
   звучить у залі, рівень загальної культури депутатів падає до плінтуса.
   Я вам скажу, те, що вчора відбулося на 112 каналі, це є продовження
   того всього, це все слухають люди і до цих речей допускати не можна.

   Знаєте, було би добре, якби цей склад Верховної Ради признався: ми себе
   вичерпали, ми повинні жити не для сьогодення, а для майбутнього,
   давайте уступимо дорогу кращим.


   ГОЛОВУЮЧИЙ. Дякую.

   Запрошую до слова народного депутата Острікову.


   13:15:22

   ОСТРІКОВА Т.Г.

   Доброго дня! Тетяна Острікова, фракція "Самопоміч".

   Сьогодні нам уряд в звіті своєму за 17 рік звітує про те, що Україна
   піднялася в рейтингу Doing Business аж на цілих 4 пункти. Питання: хто
   з людей відчув на собі цю позитивну динаміку? Де ж головний очікуваний
   результат від цих небачених реформ, економічне зростання і добробут
   людей? Де формування середнього класу? Зростають статки тільки
   олігархів, топ-корупціонерів і можновладців.

   Сьогодні перешкодами для розвитку економіки і для вільного
   підприємництва є кілька речей – це незавершена податкова реформа, це
   жахливе адміністрування ПДВ з блокуванням податкових накладних, це
   дискреційний податок на прибуток. Олігархи мають... малюють собі збитки
   і виводять кошти в офшори, платять рівно стільки податку на прибуток,
   скільки вони домовились з податковою. Середні підприємства мінімізують
   як можуть, щоби вижити. Малі підприємства дробляться на ФОПів і питають
   нас: скільки ще це буде тривати? Відповідь і рецепт дуже прості, і вони
   є – це скасування податку на прибуток і перехід до оподаткування
   розподілу прибутку, голосування негайне в парламенті законопроекту про
   податок на виведений капітал. Поки гроші, зароблені підприємством,
   працюють в бізнесі, вони не оподатковуються, вони... оподаткування
   відбувається тільки в тому разі, коли власник розподіляє собі
   дивіденди. Напрацьований експертами, депутатами законопроект має бути
   негайно внесений в Раду і негайно нами ухвалений.

   Що відбувається в сфері адміністрування ПДВ сьогодні з податковими
   накладними? Не дивлячись на те, що парламент зупинив дію цієї системи в
   грудні, тому що просто масово малий, середній бізнес, діяльність була
   заблокована і вилучено обігові кошти.

   Уряд  минулого тижня тишком-нишком приймає постанову з новим порядком
   блокування. Постанова бланкова, вона не містить основних істотних умов,
   які критерії будуть визначальними для блокування податкових накладних,
   це приховано і віднесено  на відкуп Державної фіскальної служби.

   Я офіційно попереджаю уряд: у разі, якщо ця постанова буде вами
   опублікована в "Урядовому кур'єрі", ми як парламент більше не будемо
   реагувати і виправляти ваші помилки. Хай підприємці вас виносять.

   Наступна проблема - це втручання в роботу підприємств представників
   силових структур. За оцінками експертів, фіскальні втрати бюджету від
   різних схем ухилення від оподаткування сьогодні складають 100 мільярдів
   гривень. Натомість я подивилася офіційну статистику в правоохоронних
   органах:  СБУ відшкодовано збитків державі за минулий рік 1,6 мільйона,
   податкова міліція – 480 мільйонів, Національна поліція – 111 мільйонів.
   Це неефективно. Тому ці всі підрозділи мають бути негайно ліквідовані і
   тиск на бізнес має бути припинений. Ми маємо створити негайно
   один-єдиний аналітичний  орган фінансових розслідувань – фінансову
   поліцію. Відповідний законопроект є вже в парламенті.

   Підсумовуючи, ліберальна податкова реформа, податок на…


   ГОЛОВУЮЧИЙ. 10 секунд, будь ласка.


   ОСТРІКОВА Т.Г. …податок на виведений капітал та єдиний орган фінансових
   розслідувань з повною відмовою від силового тиску на бізнес. Це те, що
   створить середній клас і добробут людей.

   Дякую.


   ГОЛОВУЮЧИЙ. Дякую.

   Я запрошую до слова народного депутата Кошелєву.


   13:19:02

   КОШЕЛЄВА А.В.

   Шановна головуюча! Шановний український народ, колеги народні депутати!
   Сьогодні я хочу привернути вашу увагу до несправедливої ситуації, яка
   склалася із перерахунком пенсій військовослужбовцям, а також особам,
   які проходили службу в органах  внутрішніх справ.

   Ще наприкінці 2016 року у зв'язку із численними зверненнями громадських
   організацій та окремих громадян я через профільний комітет  Верховної
   Ради звернулася до Кабінету Міністрів  України щодо  посилення
   соціального  захисту та пенсійного забезпечення ветеранів війни та
   колишніх військовослужбовців. Але, на жаль, на мої депутатські
   звернення міністерство надало лише формальні відписки та, по суті,
   ніхто із чиновників не взяв на себе жодної відповідальності за провал
   соціальної політики. І що ми маємо в результаті?

   Такі необдумані непослідовні дії урядовців викликали масові мітинги
   доведених до відчаю громадян по всій країні. Чому люди, які, не
   задумуючись самовідважно жертвували своє життя та здоров'я задля
   захисту територіальної цілісності, миру та спокою нашої країни повинні
   йти на такі крайні міри і виборювати для себе соціальний захист та
   пенсійне забезпечення від своєї ж держави? Проводячи популяризацію
   військової служби та забезпечуючи роль національно-патріотичного
   виховання в суспільстві, який приклад подають урядовці молодому
   поколінню, юнакам і дівчатам, які відчайдушно борються за незалежність
   нашої країни та захищають наші кордони?

   Хоча урядовим рішенням передбачено набрання чинності з 1 березня 18-го
   року Постановою 704 "Про пенсійне забезпечення осіб, звільнених з
   військової служби", це питання не врегульовано комплексно і не подано
   жодної законодавчої ініціативи.

   Я закликаю уряд подати відповідний законопроект, гарантувати
   військовослужбовцям та ветеранам належний соціальний захист і
   відповідні пенсії. Радикальна партія наполягає, та нашими ініціативами
   пропонуємо змінити соціальну політику в частині захисту і підвищення
   соціальних стандартів не лише військовослужбовців, а й усіх українців.
   Забезпечити робочими місцями, забезпечити житлом, розбудувати належну
   підтримку української армії. Радикальна партія має чіткий план,
   розроблені відповідні законодавчі ініціативи, які направлені на
   забезпечення гідного життя громадян в нашій рідній країні.

   Дякую за увагу.


   ГОЛОВУЮЧИЙ. Дякую.

   Запрошую до слова народного депутата Войціцьку.


   13:21:41

   ВОЙЦІЦЬКА В.М.

   Вікторія Войціцька, фракція "Об'єднання "Самопоміч". Я хочу наголосити
   на тому, що з учорашнього дня Росія відкрила ще один фронт у нашій
   війні – війні з Україною, це газовий фронт. Скориставшись аномальними
   холодами, попри те, що Україна зробила передоплату відповідно до
   контракту, Росія зменшила постачання газу. Причому ці, фактично воєнні,
   дії спрямовані не тільки проти України, але і проти Європи, бо більша
   частина газу призначена саме для європейських споживачів. Це вульгарний
   газовий тероризм. Але ця ситуація дає Україні шанс продемонструвати
   Європі, що "Північний потік - 2", який планується збудувати для
   поставок з Росії газу в Європу, - це найбільша загроза європейській
   системі безпеки від часів пакту Молотова-Ріббентропа. Але Україна
   мовчить. І тому я звертаюсь до уряду з вимогою негайно повідомити наших
   європейських партнерів про російську агресію, спрямовану проти них, а
   також вимагати від Росії припинення газового шантажу.

   Я також хочу всім нагадати, що визнання на папері окупованих територій
   має мати наслідком конкретної дії в секторі енергетичної безпеки. Ми
   вживаємо знання про те, як Росія перекидає борги за спожитий газ своїх
   маріонеток на країни, які стали жертвами російської агресії. Саме так
   сталося в Молдові, від якої "Газпром" зараз вимагає 6,5 мільярдів
   доларів за газ, який спожили окуповані території Молдови, так зване
   Придністров'я. Не треба бути Нострадамусом для того, щоби зрозуміти, що
   аналогічну стратегію Росія буде застосувати і по відношенню до України.
   Але ми маємо також усвідомлювати, що уряд має діяти в цій ситуації, і
   саме уряд має забезпечувати відповідний облік спожитого газу на нашій
   території, саме тій, яку ми контролюємо, і відділяти об'єми, які
   споживаються на окупованій території, для того, щоби переносити всі ці
   витрати саме на країну-агресора. Цей борг не повинен бути використаний
   у вигляді шантажу. І ми розуміємо, що цей борг може складати десятки
   мільярдів доларів. І це абсолютно неприпустимо.

   Я також звертаюся до уряду, щоби замість того, щоби постійно говорити з
   трибун зі всіх про те, що Україна має себе забезпечити українським
   газом, перейти від слів до конкретних справ. Державна інституція
   Держгеонадра є тим прикладом, який робить все для того, щоби Україна не
   залучала інвестиції, не залучала інвесторів, не збільшила власний
   видобуток. Та корумпована і абсолютно бюрократична система щодо надання
   дозволів…


   ГОЛОВУЮЧИЙ. 10 секунд, будь ласка.


   ВОЙЦІЦЬКА В.М. Демонструє те, що на папері ми бачимо одне, а в діях
   уряду ми бачимо абсолютно інше. Тому я дуже сподіваюсь, що як наш
   український уряд, так…


   ГОЛОВУЮЧИЙ. Дякую.

   Запрошую до слова народного депутата Рибалку.


   13:25:16

   РИБАЛКА С.В.

   Шановні українці, шановні колеги! Вже 10 місяців ми не бачимо Голови
   Національного банку на своєму робочому місці. Я вважаю, що в країні, в
   якій йде девальвація втричі, в воюючій країні, в якій відбувається
   таких шалений "банкопад", ми не можемо собі цього дозволити. І що ми
   бачимо цього сесійного тижня? Як нам обіцяли, згідно Конституції
   Президент вніс подання на звільнення пані Гонтаревої та призначення
   пана Смолія Головою Національного банку. Але ми не бачили це питання в
   порядку денному цього тижня. Чому? Тому що, як на мене, відбуваються
   банальні торги між коаліцією. Вони не можуть поділити посади і
   призначити Голову Національного банку.

   Фракція "Радикальної партії" вимагає: перше – звільнення і звіту Голови
   Національного банку пані Гонтаревої, а також негайного призначення
   Голови Національного банку. Якщо немає голосів, хай Президент вносить
   інше подання. Фракція "Радикальної партії" має стратегічне бачення
   розвитку нашої країни. Стосовно фінансово-банківського сектору ми маємо
   стратегію розвитку фінансів і банків, стосовно промислової стратегії,
   освіти, охорони здоров'я та інших напрямків.

   І ми вимагаємо, щоб сьогодні в країні був план, план реформування і
   план проведення реформ. Натомість ми бачимо небажання сьогодні це
   робити. Ми бачимо, що у нас в країні сьогодні не оновлена ЦВК, не
   оновлена Рахункова палата, декілька міністрів, голови комітетів. Країна
   взагалі переходить в країну в.о.

   Інше питання – це питання наших бійців на фронті. Якщо хтось про це
   забув, треба, як наш лідер, Радикальної партії, і наша фракція, їздити
   на фронт. На тому тижні ми з Олегом Ляшко були у місті Дніпрі, де були
   у воєнному госпіталі. Ми бачимо, скільки поранених і скільки бійців там
   знаходяться, і вони потребують лікування. За 2017 рік 7 тисяч
   пацієнтів, вдумайтесь, пройшли через цей госпіталь. Але там немає
   ремонту, немає обладнання, а те обладнання, яке є, воно застаріле. Олег
   Ляшко цього тижня звернувся до міністра оборони з наполегливим
   проханням виділити кошти у розмірі 128 мільйонів гривень на ремонт та
   обладнання.

   Я хочу, щоб мій виступ сьогодні вважався депутатським запитом і
   зверненням ще раз до міністра оборони виділити з державного бюджету ці
   гроші. Якщо це неможливо, треба вносити зміни для того, щоб наші бійці
   були захищені, були вилікувані і знали, що якщо вони на передовій, їх
   тили захищені.

   Дякую за увагу.


   ГОЛОВУЮЧИЙ. Дякую.

   Запрошую до слова народного депутата Борислава Березу.


   13:28:22

   БЕРЕЗА Б.Ю.

   Доброго дня. Сьогодні зранку я їхав мимо палацу, палац культури, чи як
   він зараз називається, колись він називав Палац піонерів та школярів
   імені Островського, а яку він зараз має назву, я не знаю.


   ГОЛОС ІЗ ЗАЛУ. (Не чути)


   БЕРЕЗА Б.Ю. А зараз він має назву, от мені підказують, Палац для дітей
   та юнацтва. Знаєте, про що я думав? А скільки нових палаців зараз
   збудовано, чогось подобного? Скажіть, будь ласка, а скільки зараз є
   нових місць, де може відпочити дитина чи розвинутись, чи піти на якісь
   гуртки? Я пам'ятаю, як я ходив туди і навчався там у школі юних
   археологів, потім ми майстрували моделі, потім ще були деякі гуртки.
   Але куди зараз ходити дітям? А потім ми запитуємо: що треба робити, щоб
   молодь не їхала з країни? Та треба щось зробити для молоді, щоб вона
   залишалась тут. Не тільки, щоб вона мала можливість випити пляшку пива,
   піти подивитися якийсь фільм та потім повернутись додому. Треба давати
   дітям та молоді місця для відпочинку, місця, де вони могли би щось
   робити. Це не так важко.

   Я хочу пояснити. В деяких Скандинавських країнах, коли було піднято
   питання великого юнацького алкоголізму та наркоманії, там не стали
   піднімати інше питання: "Давайте про це поговоримо". Вони вирішили
   зразу робити спортивні гуртки, вони популяризували шахи, футбол. І,
   наприклад, зараз ми можемо побачити, чого досягла Ісландія у футболі,
   ми можемо  побачити, як в Норвегії з'явився чемпіон світу з шахів. А що
   робить Україна? Україна і далі розповідає, що треба знайти шлях для
   вирішення питання, обговорити, зустрітися, побалакати, але не вирішує
   взагалі нічого. І зараз ми бачимо, як молодь втікає з України. Вже не
   працювати до Польщі чи Німеччини, а жити там.

   Вчора з'явилась інформація, що майже півмільйона українців вже будуть
   отримувати пенсії в Польщі. Вас це не жахає? Мене більше ніж жахає. Для
   того, щоб щось зробити, треба прямі шляхи. По-перше, запропонувати план
   дій, який залишить молодь. По-друге, запропонувати молодіжне
   будівництво. По-третє, не розповідати, що нам потрібно думати, де
   робити нові робочі місця, а робити ці місця, давати нову економічну
   політику. Тому що без нової економічної політики. Без того, що ми
   можемо запропонувати молоді, вона дійсно буде втікати.

   Тому, шановні, давайте закінчувати це обговорювати. І, шановний Кабмін,
   пора щось розбудовувати в країні. Дякую.


   ГОЛОВУЮЧИЙ. Дякую.

   Запрошую до слова народного депутата Соболєва.


   13:31:38

   СОБОЛЄВ Є.В.

   Я хочу звернути увагу народних депутатів, що в Маріїнському парку
   згортають намети. Люди, які вийшли 17 жовтня під парламент з дуже
   простими вимогами, які більшість тут присутніх обіцяли людям на
   виборах: скасуйте депутатську недоторканість, запровадьте вибори за
   відкритими списками партій і створіть антикорупційний суд, - людям
   знадобилося більше чотирьох місяців, щоб отримати від парламенту перші
   рішення. Тільки вчора ми з вами, слава Богу, проголосували за основу
   проект про творення антикорупційного суду. І то, це проект, де
   закладено дуже багато хитрощів, щоб до антикорупційного суду потрапили
   судді-корупціонери.

   Тому я хочу привітати всіх з цим рішенням і подякувати всім тим
   хлопцям, які в умовах лютих морозів і постійних нападів
   спецпризначенців домагаються цих рішень. Але хочу сказати, що у нас як
   у парламента залишається дуже добра можливість з честю і з успіхом
   вийти з цієї ситуації. Для цього треба ухвалити Закон про
   антикорупційний суд з правом вето наших міжнародних партнерів на
   суддів-корупціонерів, які спокійно пролізають через українську Вищу
   раду правосуддя в начебто нові суди.

   І друге рішення, яке має бути обов'язкове в цьому законі. Нам треба
   написати, що антикорупційний суд розглядає тільки справи про
   топ-корупцію. Ніякі справи про наркотики, як пропонує Президент, ніякі
   інші справи, окрім справ, що розслідуються антикорупційним бюро і
   антикорупційною прокуратурою. Після цього, і ми вже про це говорили з
   хлопцями, буде розблокований рух по вулиці Грушевського.

   Як би нас не обзивали –  від агентів Кремля, до людей, які вимагають до
   себе уваги за допомогою піару, –  я всім раджу в мінус 20 пожити в
   наметі чи постояти пару разів, коли нападають спецпризначенці, і
   зрозуміти, що це за політичний піар. Як би нас не називали, ми
   насправді вийшли під парламент для того, щоб допомогти парламенту
   прийняти рішення в інтересах держави. І я впевнений, що є всі шанси ці
   рішення прийняти.


   ГОЛОВУЮЧИЙ.  Дякую.

   Запрошую до слова народного депутата Лінька.


   13:34:24

   ЛІНЬКО Д.В.

   Дмитро Лінько, Радикальна партія. Шановні колеги, шановні українці, я
   хочу звернути вашу увагу до справжньої катастрофи, яка насувається на
   Україну. Я хочу поговорити про демографічну кризу.

   Експерти вже б'ють на сполох і останні заяви в середу представника НБУ
   про те, що в найближчі 2-3 роки трудова міграція українців тільки буде
   посилюватися, говорить про те, що скоро в Україні не залишиться
   працездатного населення, особливо чоловіків. Послухайте тільки останню
   інформацію і статистику щодо цього питання. 55 відсотків української
   молоді талановитої, високоосвіченої  молоді, хоче виїхати або виїхала,
   або хоче виїхати найближчим часом за кордон працювати. При цьому 35
   відсотків тих, хто виїжджають сьогодні і вже виїхали, – це люди,
   особливо чоловіки, до 30 років. 70 відсотків з тих, хто виїхали, – це
   чоловік. Сьогодні проблема  українських жінок, і ми про це знаємо, і
   напередодні 8 Березня хочеться  про це сказати, найбільша проблема
   українських жінок, що їхні чоловіки залишили сім'ї і поїхали працювати
   за кордон.

   Ми вивчаємо українську молодь, вони отримують освіту тут, в українських
   навчальних державних університетах національних, отримують ступіть
   бакалавра, магістра за українські гроші для того, щоб потім вони
   поїхали в Польщу, в Португалію і там відновлювали економіку, там
   працювали на благо інших країн. То яка тут стратегія  держави? Ми
   давайте будемо витрачати гроші платників податків на те, щоб вивчити
   нашу молодь, а вона буде виїжджати за кордон? Це абсолютно
   неприпустимо. І якщо сьогодні ми не почнемо змінювати державну
   політику, ми втратимо найкращі кадри, і завтра ми не просто, наші
   підприємства  будуть позбавлені трудових ресурсів.

   Тому ми вимагаємо, стратегія Радикальної партії.

   Перше. Це робочі місця і зарплати для молоді. Для того, щоби можна було
   створити тут нормальні робочі місця, ми запропонували промисловий пакет
   реформ, який приведе інновації в Україну, який  приведе інвестиції,
   який створить тут умови  для того, щоби можна було б модернізувати
   економіку. Ніхто з молоді не хоче йти працювати на старі підприємства.
   Вони хочуть, вони знають, як працювати, вони хочуть щось зробити нове,
   але  немає для цього умов.

   Далі. Це кредитування житла. Найбільша проблема молоді, що на ті
   зарплати мізерні, які отримують, неможливо сьогодні ні в Києві, ні в
   будь-якому великому місті, ні в районі навіть, купити житло. Тому це
   вимога до Національного банку і до керівництва Національного банку
   відновити кредитування для житла для молоді, розробити програми
   молодіжної політики.

   Освіта. Сьогодні найбільша потреба для підприємств – це якраз робітничі
   професії, які випускають ПТУ. ПТУ сьогодні передали на фінансування
   місцевих бюджетів, і вони фактично на межі банкрутства знаходяться.
   Тому що ПТУ і освіта загалом, це має бути фінансування державне, це
   державна позиція має бути, і тому ми вимагаємо вирішити цю проблему.

   Останнє. Ми вимагаємо створити нарешті соціальні люфти для української
   молоді, щоб в Україні працювали і керувала Україною українська молодь.
   А не закордонні варяги, які нам сьогодні пропонує влада сюди прислати
   або призначати суддів сюди будуть іноземці і працювати будуть іноземці…


   ГОЛОВУЮЧИЙ. 10 секунд, будь ласка.


   ЛІНЬКО Д.В. Ми пропонуємо змінити це. Ми пропонуємо, щоб українці
   управляли і працювали в Україні.

   Дякую за увагу.


   ГОЛОВУЮЧИЙ. Дякую.

   Я запрошую до слова народного депутата Семенуху.


   13:37:49

   СЕМЕНУХА Р.С.

   Шановні колеги, шановна пані головуюча, шановні українці! Протягом
   попередніх двох непленарних тижнів, спілкуючись з людьми в Харківській
   області, в Лозівському районі, в Нововодолазькому районі, треба
   визнати, що найперше, з чим до тебе звертаються люди, - це як вижити,
   прожити на ті мінімальні пенсії, на півтори тисячі гривень, про які
   люди запитують. Це найважче запитання, на яке доведеться шукати
   відповідь і парламенту, і уряду. Бо мова йде насамперед про тих людей,
   які, працюючи в селах, в невеликих містах і селищах, маючи страховий
   стаж 35 плюс років, насправді отримали мізерне осучаснення, і
   переіндексація торкнулася лише 75-150 гривень. Більше того,
   всезростаюча інфляція з'їдає навіть ті осучаснення, які видав уряд
   наприкінці минулого року.

   Я думаю, що якщо уряд не хоче втратити рештки довіри до себе, треба
   негайно вийти і публічно пояснити тим людям, які пропрацювали на селі,
   на селищах 35 років і більше, коли, у який спосіб і за рахунок чого цим
   людям буде додано до пенсії.

   Наступне питання. Ви знаєте, що саме під тиском військових пенсіонерів
   уряд нещодавно прийняв постанову, де взяв на себе зобов'язання видати в
   середньому по півтори тисячі гривень. Проте я нагадаю всім колегам по
   Верховній Раді, що так звана пафосна проголосована пенсійна реформа
   передбачала окремий закон, який має спрацювати з 1 січня поточного
   року. Але і досі до Верховної Ради немає, навіть і не зареєстровано,
   відповідного Закону про військових пенсіонерів.

   Спілкуючись з мешканцями Чугуївського району Харківської області, де
   чимало живе військових пенсіонерів, люди банально запитують, чому
   звичайним іншим людям перерахували пенсії з 1 жовтня 2017 року, чим ми
   гірше, чому і досі нам не перерахували, чому немає нового закону.

   Наступне. Я переконаний, а як сьогодні, що відчувають ті люди, офіцери
   строкової служби, які сьогодні воюють за Україну? Бо саме ці люди і
   досі не знають, за яких умов вони будуть виходити на пенсію.

   Я переконаний, що негайно уряд має внести відповідний законопроект про
   пенсії військовим пенсіонерам. Але водночас при пенсійному забезпеченні
   виникає запитання: за рахунок чого це відбуватися буде.  "Самопоміч"
   під час розгляду бюджету 2018 року звертала колег увагу на те, що
   бюджет побудований на нереалістичних макроекономічних показниках.
   Тільки помилки за рахунок осучаснення пенсій в ІV кварталі склали не 12
   мільярдів гривень, як прогнозував уряд, а 22 мільярди.

   Більше того,  сьогодні я задавав питання міністру соціальної політики
   Реві і не почув притомної відповіді. Бо вже в січні Пенсійний фонд
   звернувся за позикою, тому що неправильно порахований, і більше того,
   уряд не дає відповіді, на скільки зменшилося платників єдиного
   соціального внеску.

   Тому, я думаю, що уряд має в найкоротший термін дати публічну оцінку,
   вийти і визнати свої помилки і негайно…


   ГОЛОВУЮЧИЙ.  10 секунд.


   СЕМЕНУХА Р.С. …негайно запропонувати модель, як сьогодні рятувати
   Пенсійний фонд і, найголовніше, коли і в який спосіб буде запроваджений
   другий, накопичувальний рівень.

   Дякую.


   ГОЛОВУЮЧИЙ.  Дякую.

   І я запрошую до слова народного депутата Силантьєва.


   13:41:28

   СИЛАНТЬЄВ Д.О.

   Денис Силантьєв, фракція Радикальної партії Ляшка. Шановні громадяни
   України! З цієї головної трибуни нашої держави я хочу підняти питання
   гуманітарної політики в Україні, а саме що стосується здоров'я дітей.

   Але я хочу почати не з того, що уряд чи профільні міністерства, знаючи
   повну інформацію, що стосується здоров'я наших з вами  дітей, наших
   підлітків, а ситуація дійсно жахлива, повністю відсторонилися від
   вирішення цього питання. Ні!

   Я хочу почати з тієї ініціативи Радикальної партії, яка сьогодні
   започаткована,  а саме на створення умов для того, щоб наші з вами діти
   були здорові, сильні та росли у безпеці. Я кажу про те, що ми зараз із
   фахівцями розробляємо програму розвитку водноспортивних комплексів в
   Україні. Чому це важливо? Та тому що ситуацію зі станом здоров'я людей
   можна охарактеризувати такими словами: повний гуманітарний дефолт або
   геноцид та знущання над населенням України.

   Чому я так кажу? А от чому: тому що за даними фахівців Київського
   інституту фізкультури 25 відсотків дітей, які йдуть до школи, мають
   різні вади здоров'я, коли вони закінчують цю школу, то цей відсоток
   зростає майже втричі – 70 відсотків дітей мають різні вади здоров'я,
   від сколіозу до серцево-судинних захворювань, а випускники шкіл, коли
   вони закінчують школу, вони мають стан здоров'я 45-річних людей. Тобто
   ми бачимо, що прогресує підліткова фізична деградація населення. І
   всього 7 відсотків дітей мають задовільний стан здоров'я – це менше
   кожної десятої дитини.

   Приведені мною дані чітко відповідають на питання: так у нас все ж таки
   завищені фізичні показники у школах чи в  нас фізично слабкі діти? Якщо
   врахувати те, що в 90 відсотках випадків захворювань фізична культура
   та спорт є першою профілактикою, то вона автоматично виходить на перший
   план і стає надзвичайно важливим розвитком у  напрямку популяризації в
   нашій державі.

   І знаючи про всі ці дані, уряд не робить жодних ініціатив для того, щоб
   виправити цю ситуацію. Але ж фракція Радикальної партії не може стояти
   осторонь, коли мова йде про наших з вами дітей, про їх здоров'я, про їх
   життя та про їх майбутнє. Ми вже зробили закони, які допоможуть
   зберегти та розвивати спортивну інфраструктуру, ми будемо добиватися,
   щоб уряд прийняв у другій  половині цього року програму розвитку
   водноспортивних комплексів.

   І наприкінці я хочу сказати, що фракція Радикальної партії завжди
   стояла і буде стояти в авангарді всіх тих ідей, ініціатив і
   законопроектів, які спрямовані на захист прав людей і на розвиток нашої
   держави.

   Дякую.


   ГОЛОВУЮЧИЙ. Дякую.

   Запрошую до слова народного депутата Подоляк.


   13:44:38

   ПОДОЛЯК І.І.

   Шановні колеги депутати, шановні українці! Я б хотіла свій виступ
   присвятити розвитку і застосуванню, і функціонуванню української мови.
   Саме зараз в ці хвилини на вулиці Грушевського триває круглий стіл. На
   цьому круглому столі обговорюється одне питання. Уряд готує внесення до
   сесійної зали законопроекту про зміни в Закон про освіту, за який ми з
   вами голосували. Ці зміни... сам законопроект, як уже часто це
   траплялося у залі Верховної Ради, носить дуже макабричну назву:
   законопроект про внесення змін до Закону про освіту щодо уточнення
   деяких положень цього законопроекту.

   В цьому законопроекті нам пропонується внести зміни щодо функціонування
   Міністерства освіти в зв'язку з тим, що Національна агенція щодо
   контролю якості освіти все ще не була створена через ряд цілий проблем.
   І другим пунктом, другою зміною, яка передбачається в Законі про освіту
   – це зміна термінів вступу до дії 7 статті Закону про освіту, яка
   стосується використання і застосування української мови в середній
   школі. Тобто пропонується цей термін перенести з 2020 на 2023 рік.

   Безсумнівно, ми розглядаємо це як несуб'єктність України і українського
   парламенту, як тиск на нас з боку, зокрема уряду Угорщини. Ніхто не
   давав мандату нашим високопосадовцям, нашим міністрам, щоб ми
   переносили термін застосування цієї мовної статті. Тому зараз, власне,
   відбувається обговорення цього законопроекту на круглому столі і я
   прошу своїх колег і всіх українців дуже уважно за тим слідкувати.

   Була б зрозумілою логіка  продовження терміну застосування цієї статті,
   якби уряд пропонував нам програму, пов'язану з тим, що  в деяких
   регіонах України: на Закарпатській, в Чернівецькій області – бракує
   просто вчителів, які можуть  викладати фізику, хімію, математику,
   географію чи  інші предмети українською мовою.

   Було б зрозуміло, якби готувалися зміни до бюджету з тим, щоб надавати
   вчителям службове житло там, щоб вони могли туди їхати, щоб найкращі,
   власне, випускники українських вузів могли насичувати освітній ринок.
   На превеликий жаль, ми цього не бачимо, ми  бачимо бажання знову
   продовжити стагнацію. Тому будьмо пильними. Дякую.


   ГОЛОВУЮЧИЙ. Дякую.

   Запрошую до слова народного депутата Альону Шкрум.


   13:47:40

   ШКРУМ А.І.

   Доброго дня, шановні колеги! Шкрум Альона, фракція "Батьківщина".
   Сьогодні я хочу привернути вашу увагу до ще одного дуже важливого
   закону, який, на жаль, не розглядається в цих залах, не розглядається
   вже більше року. Це Закон "Про службу в органах місцевого
   самоврядування". Це той законопроект, який записаний у нас в Коаліційну
   угоду, записаний в Програму дій уряду, записаний в наші європейські
   зобов'язання перед міжнародними партнерами, записаний в сумнозвісну
   "стратегію 2020" Президента України, і цей закон був прийнятий цією
   Верховною Радою в другому читанні 7 лютого  2017 року. Після чого цей
   законопроект  був позитивно дуже  сприйнятий Радою  Європи,    нашими
   міжнародними партнерами. Поставили красиву галочку про те, що  Комітет
   наш державного будівництва  і місцевого самоврядування і я  як голова
   підкомітету з державної служби цей законопроект  провели, розглянули і
   тисячі поправок пройшли, відпрацювали з європейськими експертами і
   після всього цього, на жаль, Президент  22 березня 2017 року ветує цей
   законопроект    і повертає його  в Раду, хоча він є нашими міжнародними
   у тому числі зобов'язаннями і зобов'язаннями фракції БПП імені
   Президента по відношенню  до Коаліційної угоди, повертає його в раду.

   Пройшов уже рік майже з того моменту, як Президент заветував цей
   законопроект і заветував  він його всього  з двома зауваженнями. Перше
   зауваження – це фінансові ресурси. Президент вимагає прив'язати
   мінімальну зарплату працівників служби в органах  місцевого
   самоврядування  по всій країні не до мінімальної зарплати, яку начебто
   підвищив зараз уряд, а до  мінімального прожиткового мінімуму. З тим
   зауваженням ми погодилися, хоча зрозуміло, що про яку тоді реформу і
   підвищення мінімальної зарплати ми можемо говорити.

   Друге ж зауваження абсолютно політичне. Президент хоче наказати
   конкретних мерів міст і вимагає, щоб заступники мерів міст великих і
   маленьких, а також селищних голів обиралися за конкурсами, були
   державними службовцями і не давалися за допомогою мера, за допомогою
   політичних домовленостей не голосувалися в Раді, так, як це
   відбувається зараз.

   На комітеті профільному з державної служби в цю середу ми заслухали
   звіт Ради Європи і експертів Ради Європи щодо цього застереження
   Президента, яке заблокувало повністю службу в органах місцевого
   самоврядування і новий європейський реформаторський закон. І експерти
   Ради Європи, пан Попеску, зробили для нас звіт і аналіз у цю середу, в
   якому дуже чорно-біло і дуже конкретно сказали, що це застереження
   Президента не відповідає хартії місцевого самоврядування, не відповідає
   нашим міжнародним зобов'язанням. І на жаль, є ризик зруйнувати місцеве
   самоврядування через такі застереження, коли заступник мера буде
   державним службовцем і буде обиратися по конкурсу з конкретними якимись
   конкурсними процедурами, які будуть прописані, я так розумію, в
   Адміністрації Президента.

   Це є абсолютно неприйнятна історія. Я вимагаю як голова підкомітету з
   реформи державного управління нарешті цей закон розблокувати. Нарешті
   розблокувати саму роботу місцевого самоврядування і не робити
   заручником якихось політичних амбіцій, інтересів пана Президента
   наказати конкретних мерів або посперечатися з конкретними мерами все
   місцеве самоврядування країни.

   Дякую.


   ГОЛОВУЮЧИЙ. Дякую.

   І я запрошую до слова народного депутата Олега Ляшка. В нього регламент
   6 хвилин. Йому передали слово двоє колег.


   13:50:56

   ЛЯШКО О.В.

   Дякую, пані віце-головихо.

   Олег Ляшко, Радикальна партія. Шановні українці, я прошу вас звернути
   увагу на залу парламенту, і ви побачите, що тут залишились одиниці
   депутатів, одиниці. Але ви побачите в повному складі команду Ляшка –
   фракцію Радикальної партії Олега Ляшка.

   Чому ми працюємо, чому ми тут, в залі? Тому що ви платите нам зарплату,
   тому що ви за нас голосували, тому що ви вимагаєте від нас роботи,
   чесності і відповідальності. Тому що кожен з вас вранці, коли є робота,
   встає і йде на роботу. А той, хто, на жаль, не має роботи, той мріє про
   те, щоб знайти роботу.

   Багато хто з народних депутатів, маючи роботу, не ходять на неї, не
   працюють, отримуючи при цьому достойну зарплату, не горбляться, як люди
   в колгоспі чи в полі, чи металурги, чи шахтарі, сидять у теплих
   кріслах, в затишних умовах. Але у них немає совісті і немає
   відповідальності, яка б підказала, що треба прийти і відпрацювати
   зарплату і відпрацювати кредит довіри.

   У моєї команди така відповідальність є. У моєї команди є совість. У
   моєї команди є перед вами обов'язок – відпрацьовувати вашу довіру і
   вашу підтримку. Я хочу, щоб ви бачили цю найкращу, найпотужнішу,
   найпрофесійнішу команду. І порівняйте з тими, хто сьогодні керує при
   владі. Це небо і земля.

   Сьогодні при владі люди, які дбають виключно про власні статки, про
   власне майбутнє і про власних дітей. На зміну їм прийдемо ми – команда
   Ляшка. Люди, які живуть в рідній країні, які не збираються нікуди
   їхати, які пов'язують своє і майбутнє своїх дітей з нашою країною. І
   тому ми хочемо, щоб це була найуспішніша, найсильніша, найрозвинутіша
   країна в світі.

   Ми не хочемо побиратися. Ми не хочемо мати Президента, який на своїй
   підсумковій річній прес-конференції хвалиться, що він єдиний Президент,
   який отримав п'ять траншів кредитів Міжнародного валютного фонду. Я не
   хочу, щоб в Україні був такий Президент. Коли я буду Президентом, я
   буду, сподіваюся, що ми всі разом з вами зробимо, щоб було похвалитися,
   що Україна жодної копійки боргів не має, що Україна здатна сама
   заробляти, годувати своїх людей.

   На підсумковій прес-конференції Президент Порошенко скаржиться, що
   зменшились його статки, як, мовляв, важко працювати на президентській
   посаді. Президент Ляшко буде хвалиться, як виросли статки українців,
   скільки українців отримали роботи в рідній країні, скільки українців
   повернулися із-за кордонів, не бачивши своїх дітей, своїх жінок роками,
   тому що вони вимушені заробляти за кордонами. Президент Ляшко буде
   хвалитись зростанням української економіки і продажем української
   продукції, а не української сировини чи українських національних
   інтересів, якими сьогодні торгує нинішня влада. Президент Ляшко і
   команда Ляшка змусить весь світ поважати нашу країну! Ми не дамо ні зі
   Сходу, ні з Заходу принижувати українців, нав'язувати нам Конституцію,
   мову, державний чи територіальний устрій, церкву чи якою мовою говорити
   в рідній сім'ї.

   Ми житимемо в країні, де українці достойно зароблятимуть, де всі будуть
   поважати Україну! Тому що ми не будемо побиратися, ми будемо заробляти,
   у нас буде сильна армія, сильна дипломатія, сильний соціальний захист і
   повага до людей праці. Тому що саме люди праці – робітники,
   колгоспники, металурги, шахтарі, будівельники, вчителі, лікарі, митці –
   саме люди праці створюють економіку, валовий і внутрішній продукт,
   створюють міць держави.

   Коли нам влада розказує про економічні зростання, економічні зростанні
   неможливі без поваги до людей праці, без надійного соціального захисту,
   без високих доходів, заробітних плат, які в підсумку потім дадуть
   достойну пенсію і достойну старість. Коли нам влада розказує про рух до
   Європи, рух до Європи – це повага до прав людини, це високі соціальні
   стандарти, це повага до закону і до Конституції, а не бардак, анархія,
   бєзпрєдєл, який сьогодні ми спостерігаємо.

   І насамкінець. Більшість в українському суспільстві – жінки. Чого не
   вистачає українським жінкам? Українським жінкам, крім усього іншого, не
   вистачає головного – любові і тепла. Тому що вони не бачать своїх
   чоловіків або чоловіки злі, бо мало заробляють. Ми хочемо, щоб
   українські жінки, і ми їм дамо і любов, і тепло, ми повернемо до
   українських жінок чоловіків, ми возз'єднаємо сім'ї, ми забезпечимо
   сімейний затишок і достаток в українських сім'ях.

   Дорогі українські берегині! Любові, тепла, сімейного затишку, люблячих
   чоловіків.

   І звертання до чоловіків. Вітайте жінку, кохайте щодня, а не тільки на
   8 Березня. Цілуйте, поважайте. Це найкраще, що у нас є.

   Слава Україні!


   ГОЛОВУЮЧИЙ. Дякую.

   І фактично ми маємо час для останнього виступу. Прошу, народний депутат
   Лапін. (Шум у залі)

   Прошу, останній виступ. І прошу дати відео. Зараз, так? Прошу включити
   відео.


   13:57:54

   ЛАПІН І.О.

   Шановні колеги, всім доброго дня, кого не бачив. Я хочу, щоб ви
   звернули увагу на той невеликий сюжет, який відбувається в Луцькій
   міській раді під час дерибану землі. Це приблизно запис в першій годині
   ночі. Ви можете подивитися, бійки, крики.

   Що відбувається у мене в місті? Це мій округ, місто Луцьк, 22 округ.
   Бардак у Луцькій міській раді, дерибан землі, безпідставні відмови у
   наданні земельних ділянок атошникам і у той же час видачі гектарами
   земельних ділянок для своїх людей. Незаконне захоплення влади і
   відсторонення секретаря. Суди і кримінальні справи проти посіпак
   олігархату в.о. міського голови Поліщука та Пустовіта. З незрозумілих
   підстав прокуратурою Волинської області у рамках справ за невиконання
   рішень судів в частині незаконного позбавлення повноважень колишнього
   секретаря та захоплення влади не оголошується підозра окупантам
   місцевої влади, не продовжується строки санкцій щодо справ "тітушок" за
   злочини організованих груп, стеження за народними депутатів всіх
   рівнів, підпалів авто активістів та депутатів.

   От подивіться, до чого приводить протистояння у моєму місті, коли
   використовуючи різних "тушок", а ми знаємо, що тушки – це є зло для
   любого парламенту, для любої міської ради, для любого корпусу
   депутатського.

   Ми пам'ятаємо всі, як в нас на Волині воїни виходили на мітинг під ОДА,
   даючи вотум довіри силовикам, і вимагали справедливості, щоб не дійшло
   до самосудів.

   Прошу Генеральну прокуратуру звернути увагу, до чого призводить
   бездіяльність процесуальних керівників в моїй області. І мій виступ
   прошу вважати запитом з трибуни. Неоголошення підозр по даним
   кримінальним справам, вони профукують строки подачі… на продовження
   термінів. І це робиться все лише за мовчазною згодою процесуального
   керівництва прокуратури Волинської області в тому числі.

   Тому прошу вважати мій виступ запитом з трибуни Верховної Ради України.
   Дякую.


   13:59:58

   ГОЛОВУЮЧИЙ. Дякую.

   І ми маємо ще декілька оголошень перед завершенням нашої роботи.

   Відповідно до статті 60 з позначкою 1 Закону України "Про Регламент
   Верховної Ради України" повідомляю про створення у Верховній Раді
   України восьмого скликання міжфракційного депутатського об'єднання
   "Аграрна рада". Співголовами цього об'єднання обрано народних депутатів
   України: Лінька Дмитра Володимировича, Підберезняка Вадима Івановича,
   Лабазюка Сергія Петровича, Мірошніченка Івана Володимировича, Івченка
   Вадима Євгеновича, Хланя Сергія Володимировича.

   Так само відповідно до статті 60 з позначкою 1 Закону України "Про
   Регламент Верховної Ради України" повідомляю про створення у Верховній
   Раді України восьмого скликання міжфракційного депутатського об'єднання
   "Безпека і розвиток". Співголовами цього об'єднання обрано народних
   депутатів України: Левуса Андрія Мар'яновича, Гопко Ганну Миколаївну,
   Данченка Олександра Івановича, Денисенка Вадима Ігоровича та Юринець
   Оксану Василівну.

   Ще відповідно до статті 60 з позначкою 1 Закону України "Про Регламент
   Верховної Ради України" повідомляю про створення у Верховній Раді
   України восьмого скликання міжфракційного депутатського об'єднання
   "Захист дітей-війни". Головою цього об'єднання обрано народного
   депутата України Капліна Сергія Миколайовича.

   І останнє оголошення. Знову ж таки відповідно до статті 60 з позначкою
   1 Закону України "Про Регламент Верховної Ради України" повідомляю про
   створення у Верховній Раді України восьмого скликання міжфракційного
   депутатського об'єднання "За Херсонщину". Головою цього об'єднання
   обраного народного депутата України Співаковського Олександра
   Володимировича, заступником голови – Вінника Івана Юлійовича.

   Це всі оголошення на сьогодні. Ми з вами завершуємо роботу. Дозволю
   нагадати вам, що наступного тижня народні депутати працюють в
   комітетах, комісіях і фракціях. Чергове пленарне засідання Верховної
   Ради України відбудеться у вівторок, 13 березня 18-го року, о 10 годині
   ранку.

   Ранкове засідання Верховної  Ради оголошую закритим.











     * [168]Конституція України
     * [169]Президент України
     * [170]Голова Верховної Ради України
     * [171]Урядовий портал
     * [172]Конституційний суд
     * [173]Конституція України
     * [174]Президент України
     * [175]Голова Верховної Ради України
     * [176]Урядовий портал
     * [177]Конституційний суд

   © Верховна Рада України 1994-2018
   програмно-технічна підтримка — Управління комп'ютеризованих систем
   Iнформаційна підтримка — Головне управління документального
   забезпечення Окремі функції порталу працюють у тестовому режимі

References

   Visible links
   1. http://iportal.rada.gov.ua/en
   2. http://iportal.rada.gov.ua/ru
   3. https://twitter.com/verkhovna_rada
   4. https://www.facebook.com/verkhovna.rada.ukraine/
   5. https://www.youtube.com/user/RadaTVchannel
   6. http://iportal.rada.gov.ua/rss/news
   7. http://iportal.rada.gov.ua/map/
   8. http://w1.c1.rada.gov.ua/pls/site2/p_aparat
   9. http://iportal.rada.gov.ua/video/rada-tv/64430.html
  10. http://iportal.rada.gov.ua/documents/contacts/117555.html
  11. http://iportal.rada.gov.ua/fba
  12. https://itd.rada.gov.ua/petitions/
  13. https://itd.rada.gov.ua/services/pubd/
  14. https://itd.rada.gov.ua/idsrv/
  15. http://itd.rada.gov.ua/PublicPolicy
  16. http://iportal.rada.gov.ua/meeting/stenogr/show/6734.html
  17. http://itd.rada.gov.ua/mps/infochief/chairperson
  18. http://w1.c1.rada.gov.ua/pls/site2/p_kerivnyky_vru
  19. http://w1.c1.rada.gov.ua/pls/site2/p_deputat_list
  20. http://w1.c1.rada.gov.ua/pls/site2/p_fractions
  21. http://w1.c1.rada.gov.ua/pls/radan_gs09/ns_zal_frack
  22. http://w1.c1.rada.gov.ua/pls/site2/p_komitis
  23. http://w1.c1.rada.gov.ua/pls/site2/p_temp_komitis
  24. http://w1.c1.rada.gov.ua/pls/site2/p_aparat
  25. http://w1.c1.rada.gov.ua/pls/site2/p_deputat_list?skl=8
  26. http://w1.c1.rada.gov.ua/pls/radan_gs09/ns_arh_h1?nom_skl=7
  27. http://w1.c1.rada.gov.ua/pls/site2/p_authorities?skl=8
  28. http://w1.c1.rada.gov.ua/pls/site2/p_deputat_list?skl=7
  29. http://w1.c1.rada.gov.ua/pls/radan_gs09/ns_arh_h1?nom_skl=6
  30. http://w1.c1.rada.gov.ua/pls/site2/p_authorities?skl=7
  31. http://w1.c1.rada.gov.ua/pls/site2/p_deputat_list?skl=6
  32. http://w1.c1.rada.gov.ua/pls/radan_gs09/ns_arh_h1?nom_skl=5
  33. http://iportal.rada.gov.ua/meeting/stenogr/show/fsview/45949.html
  34. http://iportal.rada.gov.ua/news/arhiv_sklykan/98990.html
  35. http://w1.c1.rada.gov.ua/pls/zweb2/pkg_depzap.search_form
  36. http://iportal.rada.gov.ua/documents/parliamentarism/45945.html
  37. http://static.rada.gov.ua/NEWSAJT/site/const/index.html
  38. http://iportal.rada.gov.ua/meeting/stenogr/show/6734.html
  39. http://w1.c1.rada.gov.ua/pls/zweb2/webproc2
  40. http://static.rada.gov.ua/site/bills/info/zak_rules.pdf
  41. http://w1.c1.rada.gov.ua/pls/zweb2/webproc555
  42. http://w1.c1.rada.gov.ua/pls/zweb2/pkg_zpsended.by_date
  43. http://w1.c1.rada.gov.ua/pls/zweb2/webproc3_current
  44. http://w1.c1.rada.gov.ua/pls/site2/p_bills_stand_laws
  45. http://iportal.rada.gov.ua/meeting/awt
  46. http://static.rada.gov.ua/zakon/new/WR/pd_index.html
  47. http://static.rada.gov.ua/zakon/new/WR/index.htm
  48. http://iportal.rada.gov.ua/meeting/awt
  49. http://static.rada.gov.ua/zakon/new/RK/index.htm
  50. http://w1.c1.rada.gov.ua/pls/prada/ns_el_h
  51. http://iportal.rada.gov.ua/meeting/stenpog
  52. http://iportal.rada.gov.ua/news/hpz
  53. http://w1.c1.rada.gov.ua/pls/radan_gs09/ns_h1
  54. http://w1.c1.rada.gov.ua/pls/radan_gs09/ns_pd1
  55. http://w1.c1.rada.gov.ua/pls/radan_gs09/ns_el_h
  56. http://w1.c1.rada.gov.ua/pls/radan_gs09/ns_el_h_stat
  57. http://iportal.rada.gov.ua/meeting/faxiv
  58. http://iportal.rada.gov.ua/meeting/stenogr
  59. http://iportal.rada.gov.ua/documents/Stenbul_pz
  60. http://w1.c1.rada.gov.ua/pls/site2/p_par_sl
  61. http://static.rada.gov.ua/zakon/new/par_sl/index.htm
  62. http://iportal.rada.gov.ua/meeting/stenogr/show/6734.html
  63. http://zakon.rada.gov.ua/go
  64. http://zakon.rada.gov.ua/go/a#Find
  65. http://zakon.rada.gov.ua/go/nn
  66. http://zakon.rada.gov.ua/go/c
  67. http://zakon.rada.gov.ua/go/d
  68. http://zakon.rada.gov.ua/go/perv
  69. http://zakon.rada.gov.ua/go/koms
  70. http://zakon.rada.gov.ua/go/annot
  71. http://zakon.rada.gov.ua/go/term
  72. http://zakon.rada.gov.ua/go/krym
  73. http://zakon.rada.gov.ua/go/254к/96-вр
  74. http://zakon.rada.gov.ua/go/1861-17
  75. http://zakon.rada.gov.ua/go/2790-12
  76. http://zakon.rada.gov.ua/go/116/95-
  77. http://zakon2.rada.gov.ua/rada/show/n0001001-15
  78. http://zakon.rada.gov.ua/go/769/11-рг
  79. http://zakon.rada.gov.ua/go/pravbase
  80. http://iportal.rada.gov.ua/meeting/stenogr/show/6734.html
  81. http://iportal.rada.gov.ua/documents/ochischenia_vlady/98904.html
  82. http://iportal.rada.gov.ua/documents/ochischenia_vlady/98905.html
  83. http://iportal.rada.gov.ua/documents/ochischenia_vlady/98907.html
  84. http://iportal.rada.gov.ua/meeting/stenogr/show/6734.html
  85. http://w1.c1.rada.gov.ua/pls/mpz2/organizations.mpo_s
  86. http://ipu.org/parline-e/parlinesearch.asp
  87. http://w1.c1.rada.gov.ua/pls/mpz2/organizations.perm_delegations
  88. http://w1.c1.rada.gov.ua/pls/mpz2/organizations.dep_groups
  89. http://w1.c1.rada.gov.ua/pls/mpz2/organizations.asambleas
  90. http://w1.c1.rada.gov.ua/pls/mpz2/organizations.inter_commissions
  91. http://zakon4.rada.gov.ua/rada/show/984_a11
  92. http://iportal.rada.gov.ua/documents/interparlam/110358.html
  93. http://iportal.rada.gov.ua/meeting/stenogr/show/6734.html
  94. http://iportal.rada.gov.ua/documents/kand_na_pos/kand_rah_pal/146530.html
  95. http://iportal.rada.gov.ua/documents/kand_na_pos/rish_kom/152965.html
  96. http://iportal.rada.gov.ua/documents/kand_na_pos/kandydat_CSU/
  97. http://iportal.rada.gov.ua/documents/d_sl/konkurs_vp/
  98. http://iportal.rada.gov.ua/documents/d_sl/st_m_ap/
  99. http://iportal.rada.gov.ua/news/Novyny/Parlamentskyj_dovidnyk_znamennykh_i_pamyatnykh_dat/
 100. http://iportal.rada.gov.ua/news/dovikova_inf/127534.html
 101. http://iportal.rada.gov.ua/documents/origin_docum/2592.html
 102. http://iportal.rada.gov.ua/documents/gosp_fin_dij_doc/bd_zap/
 103. http://iportal.rada.gov.ua/documents/gosp_fin_dij_doc/p_bd_pr/
 104. http://iportal.rada.gov.ua/documents/gosp_fin_dij_doc/inf_bd/
 105. http://iportal.rada.gov.ua/documents/gosp_fin_dij_doc/der_zak/
 106. http://iportal.rada.gov.ua/documents/gosp_fin_dij_doc/komnsecii-nd/
 107. http://iportal.rada.gov.ua/documents/gosp_fin_dij_doc/other/
 108. http://iportal.rada.gov.ua/documents/dostpubinfo/45915.html
 109. http://iportal.rada.gov.ua/documents/dostpubinfo/dodatkov_pub_info
 110. http://iportal.rada.gov.ua/documents/dostpubinfo/45916.html
 111. http://iportal.rada.gov.ua/documents/dostpubinfo/zvity_pubinf/
 112. http://w1.c1.rada.gov.ua/pls/site2/pkg_public_info.request_form
 113. http://static.rada.gov.ua/site/ukr/pubinf/info_req_blank.pdf
 114. mailto:infzapyt@rada.gov.ua
 115. http://itd.rada.gov.ua/services/appeal-of-citizens/
 116. http://iportal.rada.gov.ua/meeting/stenogr/show/6734.html
 117. http://vzvernen.rada.gov.ua/
 118. http://itd.rada.gov.ua/services/appeal-of-citizens/
 119. http://zakon.rada.gov.ua/go/694/14-рг
 120. http://iportal.rada.gov.ua/fsview/99824.html
 121. http://itd.rada.gov.ua/SessionRequest
 122. http://iportal.rada.gov.ua/meeting/stenogr/show/6734.html
 123. http://w1.c1.rada.gov.ua/pls/z7503/a002
 124. http://w1.c1.rada.gov.ua/pls/z7503/zv.cf1
 125. http://static.rada.gov.ua/zakon/new/NEWSAIT/ADM/zmist.html
 126. http://static.rada.gov.ua/site/ukr/atuu/dovidnyk/tel_dovidnyk_rad.pdf
 127. http://static.rada.gov.ua/zakon/new/NEWSAIT/ADM/dov/zmist.html
 128. http://w1.c1.rada.gov.ua/pls/z7503/A035
 129. http://w1.c1.rada.gov.ua/pls/z7503/a034
 130. http://iportal.rada.gov.ua/fsview/46076.html
 131. http://iportal.rada.gov.ua/fsview/46086.html
 132. http://chairman.rada.gov.ua/
 133. http://w1.c1.rada.gov.ua/pls/site2/p_komitis_site
 134. http://iportal.rada.gov.ua/documents/parl_office_ms/
 135. http://euinfocenter.rada.gov.ua/
 136. http://lib.rada.gov.ua/
 137. http://iportal.rada.gov.ua/documents
 138. http://instzak.rada.gov.ua/
 139. http://tv.rada.gov.ua/
 140. http://parlvydav.rada.gov.ua/
 141. http://iportal.rada.gov.ua/documents/upr_zhbud/
 142. http://www.golos.com.ua/
 143. https://feao.org.ua/
 144. http://www.interns.org.ua/
 145. http://radaprogram.org/
 146. http://www.president.gov.ua/
 147. http://www.kmu.gov.ua/
 148. http://www.scourt.gov.ua/
 149. http://www.ccu.gov.ua/
 150. http://www.arbitr.gov.ua/
 151. http://www.cvk.gov.ua/
 152. http://www.rainbow.gov.ua/
 153. http://www.ombudsman.gov.ua/
 154. http://www.ac-rada.gov.ua/
 155. http://iportal.rada.gov.ua/meeting/stenogr/show/6734.html
 156. http://iportal.rada.gov.ua/news/Povidomlennya/
 157. http://iportal.rada.gov.ua/preview/anonsy_podij/
 158. http://iportal.rada.gov.ua/news/Plenarni_zasidannya/
 159. http://iportal.rada.gov.ua/news/Novyny/Parlamentski_slukhannya/
 160. http://iportal.rada.gov.ua/news/Novyny/Dni_Uryadu/
 161. http://lib.rada.gov.ua/static/LIBRARY/monitor/degist-region.htm
 162. http://iportal.rada.gov.ua/documents/Oglad_reg_ZMIvf/49243.html
 163. http://iportal.rada.gov.ua/documents/Parlam_visti/
 164. http://iportal.rada.gov.ua/gallery/
 165. http://iportal.rada.gov.ua/video/
 166. http://iportal.rada.gov.ua/audio/
 167. http://iportal.rada.gov.ua/
 168. http://zakon.rada.gov.ua/go/254к/96-вр
 169. http://www.president.gov.ua/
 170. http://chairman.rada.gov.ua/
 171. http://www.kmu.gov.ua/
 172. http://www.ccu.gov.ua/
 173. http://zakon.rada.gov.ua/go/254к/96-вр
 174. http://www.president.gov.ua/
 175. http://chairman.rada.gov.ua/
 176. http://www.kmu.gov.ua/
 177. http://www.ccu.gov.ua/

   Hidden links:
 179. http://iportal.rada.gov.ua/
